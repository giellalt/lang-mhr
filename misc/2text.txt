 1  йодыш да вашмут   **1**
 мо тиде ? - тиде мо ?           тиде кӱзӧ .
 кӱзӧ кушто ?                    тудо ӱстембалне .
 ӱстел кушто ?                   ӱстел тушто , окна ончылно .
 ӱстембалне эше мо уло ?         ӱстембалне тыгак пеледыш .
 пеледыш могай ?                 пеледыш кугу .
 пеледыш канде мо ?              уке , тудо йошкарге .
 пеледыш мотор мо ?              туге ( ане ) , пеледыш мотор .
 пеледыш шуко мо ?               шымыт .
 пеледышыже роза мо ?            туге , роза .

 2  уремыште     **1**
 - поро кече !
 - поро кече ! кузе илет ?
 - тау , эркын-эркын . а шкеже ?
 - мыят сайынак илем . эрла тый мом ыштет ?
 - мый эрла Моркыш каем .
 - молан Моркыш кает ?
 - Моркышто авам ила . тудо ынде шоҥго . тудлан полшаш каем .
 тудын изирак садше уло . садпакчаште олмапужо-влак . олмам погаш
 каем . олмаже пеш сай . авам мыламат олмам пуа .
 - мый эрла поҥгылан каем . тений шыжым поҥго шуко . мемнан еш
 поҥгым пеш йӧрата . ме эре поҥгым телылан шинчалтена . поҥго
 телым сай . иктаж гана мемнан деке тамлаш миеда мо ? ватем поҥго
 дене сай кочкышым ышта .
 - тау , уло кумылын . эргыч олмам йӧрата мо ? олмам кондем .
 авам мылам утыждене шуко пуа .
 - вуеш ит нал , ынде мылам каяш кӱлеш . но вашке угыч вашлийына
 чеверын !

 3  кок кече эртымек , уремыште    **2**
 - поро кече ! поҥгетым верештынат мо вара ?
 - кок комдым погенам . да ватемат тынарак поген . кастене
 мыланна паша ситышын ыле . чыла поҥгым шинчалтышна . ужашыжым
 шолтен , ужашыжым тугак , шолтыде , шинчалтышна . кузерак
 Моркыш миен тольыч ?
 - пеш тау , сайын . ялыште пеш сӧрал ыле . кечан да леве ыле .
 мийымемлан авам пеш куаныш . кече мучко олмам погышым . тений
 шыжым олма шуко лийын . да тугай шере . кастене мылам авам чынже
 денак пайрем кочкышым ямдылыш . таче кастене тыландат олмам
 намием .
 - пеш тау , пеш тау . уло еш дене толза . шинчылтына да изиш
 кутыркален налына .
 - йӧра , толына . тамакем пытен . ала пуэт ыле ?
 - чаманаш логалеш , тамакем уке . мый вет ынде ом шупш . арня
 ончыч чарнышым .
 - мыят кудалташ шоненам . тамак деч посна тазалыклан сайрак . а
 ынде мылам каяш кӱлеш . чеверын !
 - чеверын , кастене ужына !

 4  унала толмаш    **2**
 - поро кас !
 - поро кас ! могай мотор олма ?! аватын пакчаштыже тыгай мотор
 олма лийын мо ? тудын олма пакчаже кугу ?
 - олма пакчаже кугу манаш ок лий . тушто кум олмапу кушкеш ,
 ныл-вич шортырвонго эше уло . эргыдаже кугем колтеныс ! тый
 дечетат кужурак лийын огыл ?
 - тугежак огыл , мый кок сантиметрлан кугурак улам эше . но
 аважым ынде эртен . ӱдырда толын огыл мо ?
 - тудын клубыш кайышашыже ыле . ансамбльыш кушташ коштеш . **3**
 тудо марий калык куштымашым йӧрата . нунын ансамбльышт толшаш
 рушарнян пайремыште кушта .
 - моткоч яжо . мылам калык куштымаш пеш келша . ончык эртыза .

 5  унаште    **3**
 - тендан пачерда кугу да сылне . окна гыч шуко пу коеш . тений
 шыжым лышташан пушеҥге ковыра . пушеҥге тич шӧртнялге да йошкар
 лышташ . а тышеч пашашкыда тора мо ?
 - мыланна мӱндыр огылла чучеш . автобус дене иктаж лучко минут
 наре веле кайыман .
 - пашаш але паша гыч йолынат коштыда ?
 - пеш шуэн . южгунам , игече пешак сӧрал годым . кызыт ынде ик
 тылзым йолын коштын омыл .
 - ола тӱрыш вашталташ шонен огыдал ?
 - шоненна , садланак йодым вет . тыште илаш йӧнан мо ?
 - корно верч ӧршаш уке . автобусым кужун вучыман огыл : чӱчкыдын
 коштеш . тыште пӱртӱс лишне , да шыпрак . тыш толмылан огына
 ӧкынӧ .
 - тыгеат лийын кертеш , ала ме вашке тендан пошкудыда лийына .
 - чынак мо ? тунам мемнан деке чӱчкыдынрак унала толын кертыда
 ыле .
 - поҥгыдам вашкерак кочкын пытараш мо ?
 - тудыжо ситале , вашке ок пыте .

 6  сонарзе ( лӱдаш огыл манын )    **71**
 марий вате-влак чодыраш ошкылшо сонарзым вашлийыныт , манеш .
 иктыже весыж деч йодеш , манеш :
 - молан тудо пий дене кая ?
 - чодырашкет шкет кошташ лӱдеш , - вашешта весыже .
 - а пычалже молан ?
 - пийже деч лӱдеш дыр .

 7  чыла раш      **19**
 - молан тый имньым ашнет ? - йодыныт , манеш , ик марий деч .
 - кузе молан ? - ӧреш тудыжо . - шудо шупшыкташ .
 - а молан тылат шудыжо ?
 - имньылан пукшаш .

 8  йыдалжым чаманен     **23**
 ик марий , манеш , пу шелаш миен да шортын толеш .
 - молан тыге шортат ? - йодыт .
 - йолем руал колтенам , - манеш .
 - нимат огыл , сӱан марте паремеш .
 - йолемже паремеш . йыдалемже у гына ыле .

 9  кӧ сайынрак шойыштеш      **75**
 сонарзе-влак , манеш , икана тӱшкан мераҥым покташ миеныт .
 кечыгут коштыныт , пий гай ноеныт да ик мераҥым гына лӱеныт .
 шинчыныт нуно кас велеш каналташ да ойлат :
 - мом ынде тиде мераҥ дене ышташ ?
 - вот мом , - темла ик сонарзе . - кӧ сайынрак шойыштеш , тудлан
 пуэна .
 **76** тыгак келшат .
 - мый ожно мераҥым кид дене кучем ыле , - манеш илалшырак
 сонарзе .
 - кузе ? - йодыт чылан .
 - каем ыле чодыраш , мераҥ коштмо корныш турня пӧчыжым оптем ,
 шке пушеҥге шеҥгек шыламат , вучен шинчем . мераҥ толын лектеш ,
 турня пӧчыжым ужеш да кочкаш тӱҥалеш . ражга пӧчыжетым пурлын
 шында да тунамак шинчажым кумен колта . мый тиде жапыште пушеҥге
 шеҥгеч тӧрштен лектам , важык шинчатым кужу пылышыж гыч
 руалтемат , мешакыш чыкем . кӱчык жапыштак ӱржа мешак тич шӱшкын
 шындем ыле .
 - мо вара , - маныт сонарзе-влак , - ӱшанаш лиеш .
 - тиде мо , - ойлаш тӱҥалеш вес сонарзе . - мый икана колым
 эҥыраш миенам ыле . эҥырем вӱдыш кудалтышым гына , изи мӱктӧ
 чӱҥгале . мый мӱктетым лукташ тӱҥалынам ыле - тудым олаҥге
 руалтыш . олаҥгыжым сер декат шупшын кондышым , тыгодым тудым
 кугу чортан нелын шындыш . тыге ик эҥыр дене иканаште кум колым
 шӱдырен луктым .
 - ӱшанаш лиеш тидланат , - маныт сонарзе-влак .
 - ынге мыйым колыштса , - ойла кумшо сонарзе . - икана мый кол
 кучаш погынышым . ончычак йылым , шукшым ямдылышым , пучымышым
 шолтышым, шкаланемат кочкаш погышым да мешакыш оптен шындышым .
 эрлашыжым эрдене эрак кынельым , мешакем ваче гоч сакалтышым ,
 эҥырвоштырым нальым да лектын ошкыльым . ял мучашкат шуаш
 тӱҥалынам ыле , почешем ватем куржеш . " шого ! " - манеш .
 " пел литр аракатым монден коденат " , - манеш ...
 - шойыштат , - маныт сонарзе-влак . - тыгай лийын огеш керт .
 - шойыштат гын , мераҥдам тугеже мыланем пуэда , - манеш йомакче
 марий .

 10  мераҥ    **53**
 илен улмаш ик мераҥ . икана тудо кува дек толеш . мераҥет окна
 гыч кычкыра :
 - кува-ай , пуртет мо ?
 - мом кычкырен коштат ?
 - мый тый декет малаш пурынем .
 - пуро , пуро , - порын пелешта кува .
 мераҥ пура .
 - кувай , ынде мый оръеҥ лийнем .
 **54** - йӧра , мый тыйым оръеҥым ыштем . а шиетше уло ? вет
 оръеҥ-влак шийым чият .
 - уке .
 кува шиян вургемжым луктеш да мераҥлан чикта , оръеҥым ышта .
 - ынде мый кушталтынем , - ышталеш да мераҥ кушташ тӱҥалеш .
 мӧҥгеш-оньыш тошкыштеш , шийже чылт-чолт , чылт-чолт лиеш .
 - уф-ф , шокшо пеш . омсам поч .
 кува омсам почеш да адак мераҥын куштымыжым ончен шога . мераҥ
 кушта-кушта да манеш :
 - фу-у , шокшо пеш . омсатым комдыкрак поч .
 мераҥ кушта-кушта да кумдан почмо омса гыч лектын кудалеш . кува
 эрдым кырен кодеш .
 - э-э , мераҥ шӱжар мыйым ондален кодыш , шиемат чиен кудале ,
 пӧртымат йӱкшыктен кодыш .
 кува кызытат ший деч посна ила , а мераҥ ковыртатен коштеш ,
 идалыклан кок гана вургемжым вашталта .

 11  ер кугыза    **45**
    ожно годым пыл коштын ӱлнӧ , кид шуэш улмаш . ала-могай
 ӱдрамаш аза йолымбалым ереш мушкын да пылеш кошташ лупшал
 сакен . юмо шыдешкен , пылым кӱшкӧ нӧлтен . ер кугызаже ержым
 шувышеш поген да каен вес вере . ерым ыштен йытыра вереш .
    марийын пийже колен , пийжым тудо ерышке шуэн . ер кугыза
 марийлан шыдешкен да ержым адак шувышеш поген каен . каен-каен ,
 шуын вес солашке . солаште улмаш сӱан . ер кугыза шувыш дене
 сӱаныш пурен . руштшо-влак ер кугызам пӱтыркалат , шупшкедат .
 кугызат иралтын да каласен нунылан : " шольым-влак , мыйым ида
 тӱкале ! ончыза , уке гын мый тыланда мыскарам ыстем ! " а
 пайрем калыклан утыр веле оҥай . чылан кӱтат : пӧръеҥге ,
 ӱдрамашге . шувышым руден колтен ер кугыза - ер шувыш гыч йоген
 каен , шу-у веле мӱгырен кодын . агытан гына муралтен умбаке
 чоҥештен каен утлен кертын . сола чыла ер лийын , вӱд йымаке
 волен каен . кызытат тиде верыште ер шинча , мӱндырч толшо .
    вургем мушкаш ок лий тиде ереш , мӱгыраш тӱҥалеш . сола калык
 уда лийыт , ты ереш мушмо тувырым чият дык . кудо еҥ ер кугызам
 пукша - немырым шолтен наҥгая , ерыш колта - колым пеш шуко
 кучен конда . а кудо еҥ ок пукшо дык , ик колат ок логал . ер
 шолаш веле тӱҥалеш , шыдешка .

 12  кузе марий калык тамака шупшаш да арака йӱаш тунемын
      **68**
    ожно юмо ден шайтан ӱчашеныт . юмо ойла : " ты тӱняште марий
 калык гане моло сай калык уке , - манеш . - юмылан кумалыт ,
 шакше мутым огыт ойло , вурседалмаш уке , кужу **69** ӱмыран ,
 пеш поян улыт . марийым тый нигунамат осаллан туныктен от
 керт " . - " эй , юмо , тый мыланем укем ойлет , - манеш
 шайтан . - мый ынде тӱрлӧ калыкетым осаллан туныктышым ;
 марийымат тыгак ыштем " . - " от керт , нуно пеш ӱҥышӧ , ушан
 улыт " , - манеш юмо . " кертам ! " - веле манеш шайтан . юмо
 йодеш : " вара кузе кертатше ? " шайтанже каласа : " осаллан
 туныкташ йӧсӧ огыл : тамака ден аракам умшаш налыт гын , чылажат
 лиеш : юмылан кумалмым мондат , ушакылышт пыта , вурседалаш
 тӱҥалыт , тӱрлӧ чер пижеш , ӱмырышт кӱчыкемеш , йорлештыт " . -
 " от керт дыр : марийым осаллан туныкташ пеш йӧсӧ . мый нунылан
 ӱшанем " , - манеш юмо . тыге ойлен ойырлен каят .
    шайтан марий кугызаш савырна , марий коклашке кӱчызӧ лийын
 кая . ик ялышке толын пура . ты ял пеш кугу . оралте-влакат пеш
 поян улыт . кӱ полат гане . ик суртым ончалеш , весым ончалеш -
 тыгай сай илышлан шайтанын чонжо вошт пудрана . садлан тудо
 марийым кузе-гынат алгаштараш , осалыш савыраш тӧча . тыге
 шонен , кӱчен кошташ тӱҥалеш . кас лиешат , ик поян марий деке
 малаш пура . эрлашыжымат , кумшо кечымат лектеш - кӱчен ок
 пытаре . пачер озалан пашам ышташат полша . пачер оза шайтанлан
 ойла : " тый тыгай патыр улат , кӱчен коштмешке , айда , мый
 декем паша еҥлан пуро : мый тылат оксам пуэм " . - " огым ,
 огым " , - манеш шайтан . а шке пеш йывыртен . изиш лиймеке
 келша . шайтан пашам пеш чот ышта , еҥ-влак ончен ӧрыт . тӱредме
 годым нур гыч моло ноен , вуй сакен толыт , а тудо казала
 тӧрштыл-воштыл веле толеш .
    ик кастене сурт оза шайтан дене пырля мутланаш шинчеш .
 мутланен шинчыме годым шайтан , кӱсенже гыч трупкам
 луктын , калт-калт пералта , тамакам тема да шупшаш тӱҥалеш .
 шикшым пеш чот колта . марий нерым петырен гына шинча . шайтан
 шупшын пытара да воштыл ойлаш тӱҥалеш . моло пашаеҥ-влак
 канат , а тудын нимо лымжат уке .
    марий кугыза ик кече онча , вес кече онча - чытен кертде
 йодеш : " тый могай айдеме улат , кушак шочын кушкынат ? моло
 паша еҥем ноен , малаш возыт , а тый шикшым колтен веле
 шинчет " . - " э-э ! - манеш шайтан . - нуно мом шинчат ? шикшым
 колтен огыт мошто , вашке ноят , пашам шагал ыштат , а мый !
 чылажымат ыштен кертам " . - " а мо тыгай шикшым луктат ? " -
 адак йодеш кугыза . шайтан чояланен каласа : " шке шупшын ончо ,
 вара палет ! "
    кугыза трупкам налеш , изиш шупшылеш , вуйжо аҥыргаш
 тӱҥалеш . шайтан йодеш : " кугызай , сай чучеш ? " кугыза воштыл
 колта , умшажым карен мутланаш тӱҥалеш . шайтан ойла : **70**
 " тый чыла пашазе-влакетымат тыге шупшаш туныкто . нуно вара
 пашам чот ышташ тӱҥалыт " . - " йӧра , йӧра " , - манеш кугыза .
 шайтан чылаштланат тамакым пуа . чыланат : " тамле , тамле ,
 ай-ай , мотор " , - манын веле шупшыт . " кунам тамле ок лий :
 лӱмжак там-а-ка вет " , - манеш шайтан . тыге тамакам шупшаш
 тунемыт .
    ик кече эрта , вес кече эрта , шайтан ындыже вес осаллан
 туныкташ шона . изиш лиймеке , тудо аракам йӱаш тӱҥалеш . марий
 кугыза ужеш да адак йодеш : " тый мом адак йӱаш тӱҥальыч ? "
 шайтанже : " мый ынде тамакым ом шупш , тудо пеш моторак огыл ,
 а тиде вӱдым гына йӱам " , - манеш . " адак могай тиде вӱд ? -
 ӧреш кугыза . - тый тудым шӱведенат мо ? " - " шӱведенам ,
 шӱведенам , пеш мотор ыштенам ! тый вӱдым йӱат гын , могырет
 куштылемеш , чонет аза гане лиеш , адак тӱрлӧ осалат огеш
 пиж " . - " кузе туге вара осал деч тудо арала ? " палынеже
 кугыза . " теве тыге , - манеш шайтан . - тидым йӱат гын , патыр
 гае лият , нимо дечат от лӱд , керек-кӧмат сеҥет " . - " а-а !
 кондо , пу-ян , тугай гын " , - кугыза подылынак ончынеже .
 тунамак ик чаркам вуй кудалтен шалт йӱын колта . варажым мурашат
 тӱҥалеш .
    эрлашыжым чылаштланат шайтан аракам пуа . марий-влак
 шӧрын-тӱрын кошташат тӱҥалыт . кугыжат йӱэш , изижланат
 подылтат . кугуракше муралта , изиракше кушталта . пашам
 монден ,кугу пайремым ыштен , икте кодде йолкош савырнат . тыге
 марийын мотор илышыжым пужен , шайтан вес вере кая .
    кая , кая , кая ... ик олашке миен пура . кавак пӧрт ончыко
 миен шогалеш . пеш шуко калык лӱшка : йӱыт , мурат , чумедыл
 почаҥыт . шайтанат пурен шинчеш , аракам налын йӱаш тӱҥалеш .
 арака ужалыше деч йодеш : " вара , аракам шуко ужалет , пайдам
 оптет ? " - " эй , - манеш кавакче , - тачыже рушарня кече , еҥ
 яра , садлан толыт , а моло кечын йолкожо гына тышке пурен
 коштеш вет , - теве илыш ! " - " ит ойгыро , - шайтанет каласа ,
 тыште памаш уке гын , тылат вес вере окса памашым муам . тый
 марийым шинчет ? " - " шинчем , пеш шинчем , - манеш кавакче . -
 марий чойн падраш гае вет , ушакылже - пеленже . мемнан семын
 кочым ок кучылт , а шкенжын шере-тамле пӱрыж ден разга пуражым
 гына йӱылдалеш " . - " уке , тый йоҥылыш ойлет , - пашымла
 шайтан . - мый кызыт гына марий ял гыч тольым , чыла ужым . пеш
 чот йӱыт , вашкерак кае ! "
    кавакче пеш куана , тунамак аракам воз дене оптен , марий
 коклаш кая . шайтанат нимучашдымын йывырта .
    шуко кече эрта . шайтан юмо дене вашлиеш да ойла : " мариетым
 пужен пытарышым вет : ынде тыйымат вашке мондат , тошто мотор
 илышыштат пыта " . юмо каласа : " тый осаллан **71** туныктенат
 гын , мый адак порыш савырем " . - " а кузе савырет ? " - йодеш
 шайтан . юмо ойла : " кызыт марий ток ила : вольыкшат , шурныжат
 - чылажат уло . сандене нуно , оксам кышкен , аракатым йӱыт .
 тыгай илыш вашке пыта . тыйын осалет нунылан пайдам огеш пу
 вет ? чыланат йорлештыт : аракалан огыл , кинде курикалан оксашт
 ок код . кузе тунам илаш тӱҥалыт ? ваш-ваш каҥашаш гӱҥалыт ,
 тыйын осаллан туныктыметым палат , вигак каласат : " мемнан
 вуйнам тамака ден арака кочкеш , айста , ты шакшым вашке
 кудалтен , сай илышыш савырнена " , - манаш тӱҥалыт .
    юмо ойлен пытарен , шайтанат " ала , ала " манын да кораҥ
 каен .

 13  одо карман   **120**
    ожно тыште иленыт одо да марий-влак . тиде вер пеш келшен
 нунылан . кожла уло , йыр пасу , мланде сай . вольык луктын
 колташ йӧнан вер . одо-влак поян иленыт , марий-влакат чылт
 нужнажак лийын огытыл .
    ик одо тоен мландышке оксам , нылле ведра пурымо печкем .
 тоен да луктын шуктен огыл : уло одо калык тышечын вашке куснен
 каен . нуно ешге , вольыкге вонченыт Виче гоч Вичымбал
 кожлашке . тушак ыштеныт илемым , сурт-оралтым . тудо верже
 улмаш ожно сип кожла . кожлам руэныт , йӱлалтеныт , почыныт
 пасум . адак сай илаш тӱҥалыныт . тушто кожла маска , пӱчылан
 пеш поян . поеныт адак . тудо верыште мланде ошман , тунарак
 мотор огыл гынат , кинде шочеш , шудылыкат уло . марий-влакат
 тылеч вара тӱҥалыныт тетла сай илаш . кожлат , мландат ситышын
 кодын .
    ик марийын кум эргыже улмашын . эрге-влак одо оксам кушко
 тоен кодымым шинченыт . каеныт одо оксам кӱнчаш . но жапше шуко
 эртен улмашын , садлан тиде оксам ия налын . миеныт тудо
 верышке . кӱнчен шӱктеныт ынде окса деке . под кылым
 кучен , оксам налаш веле кодын . но изак-шолякыште ала-кудыжо
 тӱсен кертын огыл , ӧрткымыж дене ӱпшыктен колтен . тунамак окса
 под волен каен мланде йымаке , пеш келгышке . кызытат рож гына
 шинча порволымо верыштыже . тиде одо илыме верым маныт " одо
 карман " . одо карманыште кызытат кӱнчымӧ годым шуко лектеш
 окса , пычал , тӱрлӧ арвер ден сар ӱзгар .
    одо-влак тулеч вара толын огытыл тиде верышке . кызыт
 марий-влак илат тушто . а одо карман воктен лӱшкен шога чодра .
 чодраштыже кушкыт кугу пӱнчӧ-влак . тиде пӱнчерыште иленыт ожно
 овда-влак . овда нергенат оҥайым каласкалат .
 **121** ик марийын ӱдыржӧ каен снеге погаш тиде пӱнчерлашке .
 коштын поген кас мартенак . кечат волен , мӧҥгӧ каяшат жап
 шуын . ончалын пӱнчӧ вуйыш - пӱнчыштӧ овда вуйым шерын шинча .
 ӱдыр пеш лӱдын , куржаш тӱҥалын . мӧҥгыжӧ толын шумеш куржын .
 пеш лӱдын , нимом пелештен ок керт . аваже йодеш , ачаже нимолан
 ӧрын . пеш йодыштыт : " мо лийынат ? " ӱдыр нимом каласен ок
 керт . йылмыже йомын . кум кече марте кутырен огыл . вара иже
 изиш йылмыже вийнен . адак йодыштыт ачаж ден аваже : " мо деч
 лӱдынат ? " ӱдыржӧ каласа : " пӱнчерлаште , пӱнчӧ вуйышто ,
 ала-мо тугане пеш шучкым ужым , - манеш . - ӱпшӧ кужу . ӱпшым
 шерын шинча . мый ужым да лӱдым пеш . кузе куржын толмемат , ом
 шинче " . " тиде овда шинчен , - манеш ачаже . - тудо еҥым нимом
 ок ыште . вескана ужат гын , ит лӱд ! тудо шкежат еҥ гане " .
 ӱдыржӧ тугак чот лӱдын , шортеш веле : " юмо ынже пӱрӧ тетла
 ужаш " .
    ачаже каен эрлашыжым тиде пӱнчерлашке . овдам ужын да тудын
 деч йодеш : " молан мыйын ӱдырем лӱдыктенат ? " - " мый ужынат
 омыл , паленат омыл " , - вашешта овдаже . " пеш чот лӱдын , кум
 кечышкен ыш кутыро " , - манеш марий . овдаже ойым пуа : " пеш
 лӱдын гын , теве тудо кожла чараште лӱдымӧ шудо уло . кужу
 кутышан , лопка мӱшкыран , нарынче пеледышан , йошкар вожан .
 тудо шудым шолтен йӱктӧ ! а шудо кӱрын толшетла , мый декем эше
 ик гана  пуро " .
    марий кая кожла чарашке лӱддымӧ шудо кӱраш . мия чарашке ,
 ужеш лӱддымӧ шудым . кӱреш яTыр , ик ӧлтым кӱреш , вара тарванен
 кая . кайшыжла , адак овда деке пура . овда ямдылен марийлан
 оксам . " кузе вара ? лӱддымӧ шудетым муыч ? погышыч ? " - йодеш
 вара . " погышым " , - манеш марий . овда эше каласа марийлан :
 " на , нал теве эше оксам ! ӱдыретлан лӱдмыжлан пуэм . вес гана
 ынже лӱд ! "
    марий оксам налеш , ик лачым тичак опта да пыкше гына мӧҥгеш
 тӧпыртата . толеш мӧҥгыжӧ йывыртен : оксам шуко конда . ӱдыржӧ
 вашлияш лектеш : " ачай , мо шудо тыгане ? " - манеш да ачажлан
 кид гыч шудо ӧндалтышым налеш . ачаже ойла : " ӱдырем , тый овда
 деч лӱдынат . мый овдам ужым , каласышым тудлан : " молан ӱдырем
 лӱдыктенат ? " - маньым . тудо тылат лӱддымӧ шудым да теве эше
 оксам пӱыш " . марий оксамат тудланак кӱчыкта . вара лӱддымӧ
 шудым налеш , шолта да йӱкта ӱдыржылан . лӱддымӧ шудо вӱдым йӱмӧ
 деч вара ынде марий ӱдыр нимо деч ок лӱд : маска дечат , ия
 дечат , тӱрлӧ таргылтыш-овда дечат .
    марий тылеч вара тӱҥалын илаш сай , поян . ӱдыржым поян ,
 мотор качылан марлан пуэн колтен . тылеч вара шуко жап эртен .
 пӱнчер гыч овда-влакат вес вере каеныт . чодражымат кызыт
 **122** руэн пытареныт . тыгыде яктер веле кушкеш тиде кугу
 пӱнчер олмышто .

 14  чодрасе ургызо   **139**
    те чодрасе ургызо нерген йомакым колында уке ! уке ? ну
 тугеже колыштса .
    тудо шыжым лум эр возо . лум пушкыдо , ночко . рвезе-влак эр
 вочшо лумлан пеш куанышт - ынде лумъеҥым ыштен модаш лиеш-ыс .
 мераҥ-влакат у лумлан путырак йывыртеныт . тӧрштылыт , модыт ,
 пылышыштым пыльт-пыльт тарватылыт - очыни , лум пырче
 чыгылтылеш . тӧршталтен колтет - почешет кыша кодеш . лум
 ӱмбалан сӧрал тӱрым тӱрлӧ веле . тугай оҥай !
    мераҥ иге-влаклан куан , а аваштлан - ойго . кож йымак пурен
 шинчын да изиш ок шорт :
    - игем-влак , ньоньоем-влак , молан пеш куаненда ? ораде
 улыда ? ынде тиде кыша почеш тендам **140** сут пире веле огыл ,
 кеч-могай сонарзыжат муэш !
    - нимат огыл , - мераҥ иге-влак маныт , - кышам ме туге луген
 пытарена , чоя рывыжат мемнам кычал ок му !
    а авашт ок лыплане , ойгыра :
    - эх , телыжат-йӱштыжат , молан тынар эр толынат , мыжерем
 эше шӱын огыл-ыс ! молан первый лум тыге вашке возын -
 игем-влакын ужгашт але уке-с , калтак !
    - нимат огыл , - окмак мераҥ иге-влак кычкырат , - мыланна
 кеҥеж пальто денат йӱштӧ огыл .
    - пашаже тушто огыл шол , игем-влак . ужыда вет , йырваш лум
 ошо , а тендан вургемда сур . ынде тендам кугу шинчан тумна веле
 огыл , олагоракшат лорга йӱкшӧ дене лӱдыктылаш тӱҥалеш !
    мераҥ-влакын тыге мутланымыштым шоҥшо колышт киен .
    тудат теле лиешеммым шижын , пыжашышкыже ончылгочак пурен
 возын да кызыт лышташ тӧшакыште канен кия , тамле омо деч
 помжалтмыже коклаште уэштал-уэштал йогыжым колта да чара йолжым
 йымакыже туртыктен возеш . теве кызытат , вичкыж ий окнаж вошт
 ош лумым ончен , шонен кия :
    " йӧра эше , мый жалыштыже малаш возым ! ынде мыйым нигӧат
 верем гыч ок тарвате . мераҥ-влак гына жал улыт , нунылан илаш
 йӧсӧ лиеш " .
    тыге шоналтен гына шуктыш , ала-могудеште олагорак чоҥештен
 толын шинче . мераҥ иге-влакым ужат , кӱчшым шаралтыш , умшажым
 карыш да коп руалтынеже ыле , но ыш керт . мераҥ иге-влак
 шаланен пытышт . а эн изиракше вигак шоҥшо **141** пыжашыш
 вереште . шоҥшым ужын , лӱдынат колтыш :
    - ой , кӧ тыште уло ?
    - ит шурго ! - шоҥшо сырыш . - шыпрак ок лий мо ?..
    - кӧ те улыда ? молан чырайолын улыда , теле-с ? - мераҥ иге
 ӧрӧ .
    - мый чодрасе ургызо улам . а тылат мо кӱлеш ?
    - ургызо ? ой могай сай ! мыланна ош ужгам ургаш кӱлеш ыле .
    - ужгам ургаш име кӱлеш .
    - име ? мый тылат тудым , мыняр кӱлеш , тунар поген кондем .
 кож йымачын ...
    - ок йӧрӧ , тудо кадырга .
    - уке , нуно кызыт кылмен пеҥгыдемыныт . толшемла йолемат
 шуралтыш . пырля изам-влакымат налам .
    - ну йӧра туге гын , кондыза .
    мераҥ иге-влак имым тыманмешке поген ситарышт , кужужым , эн
 пеҥгыдыжым кычальыч .
    - вашкерак мыланна ужгам урген пу , ургызо чӱчӱй !
    - ужгам ургаш шӱртӧ кӱлеш .
    - шӱртӧ ? тиде тугай вичкыжет мо ? да ме тудым мыняр кӱлеш ,
 тунар конден кертына . нуно корнышто шудо йӧре почаҥыт . тудым
 кочмеке , эше мӱшкыр коршташ тӱҥалеш .
    - тӱрлӧ торжым поген ида кошт . тиде имне шар ... ну йӧра ,
 лиеш . шемым гына ида пого , мылам ошо кӱлеш .
    - йӧра , чечас кондена ! - мераҥ иге шоҥшо пыжаш гыч лекте .
 изашт-влаклан чыла каласкален пуыш да пырля кудал колтышт .
 **142** тылзан волгыдо йӱдым нуно олык корныш лектыч . воз гыч
 йоген кодшо шудым поген кочкыч , имне поч гыч йогышо ош шарым
 погышт да ургызо шоҥшылан ош шӱртым кондышт . шӱртӧ пеш
 чоткыдо , но кӱчыкырак гына .
    чодрасе ургызо ондакшым торешланаш тӧчыш , но вара келшыш .
 мераҥ иге-влакым вискален нале , пӧртышкыжӧ пурен шинче да
 вичкыж лум дене ужгам ургаш тӱҥале .
    кӱчык шӱртӧ пырче-влакым имышу еда кередыш да урга веле , ялт
 чын ургызын семынак лектеш . имыштыже шӱртыжӧ пыта , весым
 налеш , а имыжым ок кудалте , тупышкыжо керын шында . шоҥшо лап
 веле возын урга ! тунар тыршыш , уло тупшым име дене кереден
 пытарыш .
    вара кӱчшӧ дене иян копажым пералтышат , мераҥ иге-влакым
 ӱжын пуртыш :
    - налза теве ош ужгадам !
    мераҥ иге-влак тыманмеш чиен шындышт . ынде пайремыш каяш
 веле кодын . тыгай ужга дене йӱштӧ кугыза дек йолкыш каяшат
 вожылмаш огыл . тыге мераҥ иге-влак ошем шинчыч , лач почышт
 гына тугаяк сур кодо .
    - вуеш ида нал , коваште изишак ыш сите , - шке пашажым
 йӧратен ончалын , шоҥшо мане .
    вара уэшталтыш да малаш пурен возо . ноймыж дене тупешыже
 кередыме имыжымат луктедаш мондыш .
    мераҥ иге-влак , таум ыштен , шоҥшылан кӧ кешырым , кӧ ковшта
 вургым пӧлеклен кодышт да теле чодра мучко шаланен пытышт . ош
 лум ӱмбалне ош ужган мераҥ иге-влакым кычал веле , садак от му !
    ынде нуным кучаш йӧсӧ лие . садлан рывыж **143** шоҥшылан
 моткоч сырыш . тудлан ӱчым шукташ шонен пыштыш .
    а мераҥ иге-влак телым веселан эртарышт . шошат толын шуо ,
 ош ужгашт адак суреште , пуйто шулен йомо : ынде тудо ок кӱл .
    изи пӧртшӧ гыч шоҥшат лекте да кечеш ырыкташ шинче . а рывыж
 тидымак веле вучен коштын .
    - ага , логальыч , чодрасе ургызо ! чечас мераҥ олмеш ынде
 шкендым кочкам !
    шоҥшо лӱдмыж дене мундырала чумырген возо .
    - тыге , тыге , - рывыж куаныш . - сайракын чумырген воч ,
 мундыра !
    тудо умшажым карыш да шоҥшым коп руалтыш . но тунамак мӧҥгеш
 луктын кудалтыш - умшажым шуралтыш . чоя рывыж пален огыл :
 чодрасе ургызын тупыштыжо име-влак теле гоч пижын шинчыныт
 улмаш . тылеч вара рывыж шоҥшым логалаш ок тошт .
    теле толеш веле , мераҥ иге-влак тудлан у имым нумал кондат ,
 а шоҥшо нунылан у ош ужгам урген пуа .
    йомак пытыш . а те тидым огыда пале улмаш мо ?

 15  эҥыж погымо годым   **32**
    кеҥеж . шокшо кече . чодраште пич-пич тымык . пушеҥге-влак
 нерен шогат . ик укшат , ик лышташат ок тарване . лачак Ӱпӧ
 эҥер сер мучко шуйналтше изи олыкышто лыве ден кужывоч-влак
 чоҥештылыт .
    чодраште муро йӱк шокта . тиде Вачи . ынде кум кече годым
 тышке эҥыжым погаш коштеш . таче эрак толынат , ноен , йӱмыжат
 шуэш . тура кечывал лишан темше туйсыжым ончалешат , Ӱпӧ вӱд
 тӱрыш лектеш .
    Вачи - иктаж латкок ияш гайрак рвезе . ӱмбалныже - канде
 сатин тувыр , йолыштыжо - ботинка , вӱйыштыжо шӱштӧ кепка .
    вӱд воктен пушеҥге кия . тудын ик мучашыже ошман серыште ,
 весыже - вӱдыштӧ . кӱшкӧ ҥӧлталт шогышо лышташан укшерлаже вӱдым
 ӱмылта . кӱжгӧ рӱдыжӧ йӧршын пашма гай вӱд ӱмбалне лӱҥгалта .
 Вачи тиде пушеҥге ӱмбак кӱзышат , пӱгырнен- пӱгырнен , копаж
 дене вӱдым йӱӧ . тыште **33** юалге , мардежат пуалеш . вӱдыштӧ
 кол-влак модыт . южиктыже южышкак тӧрштен лектешат , псльоп
 волен возеш , да вӱдоҥ лӱҥгалт шарла . сер ӱмбалне , изи олык
 вес велне , тӧрсыр вуян чодра гӱжла . йӱкшӧ шолыпрак да кужун
 шӱлымӧ гай шокта . пуйто шке семынже ала-мом тӱнялан ойла .
    тиде годым Вачин нерышкыже шикш ӱпш пурыш . вӱдым йӱын
 теммек , сер ӱмбак кӱзыш - тыштат саде ӱпшак шарла . " мо
 тыгай ? - тудо шоналтыш . - мо йӱла ? кушто ? " сер мучко
 тышке-тушко ончыштеш . ни колызат , ни тулат ок кой . але ял гыч
 толшо шикш логалеш ? уке , ял велым огыл , мардеж дене чодра тӱр
 гыч кӱза . Вачи чодра воктенсе нур корныш лекте . онча , посна
 шогышо кӱкшӧ кож воктеч , шикш оварен шарла . укш лоҥгашке
 сескем шыжалтеш . теве тулйылмат койылалтыш . очыни , корныеҥын
 кудалтен кодымо сигаркыж гыч тул пижын . тидым Вачи вашке
 тогдайыш . мом ышташ ? кузе лияш ? йоча ондакше аптраныш .
 кычкыраш але ялыш куржаш ? шучко паша лийшашым шижмек ,
 шӱмжыланат шуй-шуй чучо , но тунамак вӱйышкыжо ик шонымаш
 керылте : туйсем улы-с !.. вӱдым !..
    тувыр урвалтыжым брюкышкыжо погалтен шӱшкӧ , туйсыж гыч
 эҥыжым почкалтыш да Ӱпӧ гыч вӱдым нумалаш пиже . вӱд тул ӱмбак
 соптык возешат , чыж-чож шоктен йӧра , а вес вере мардеж дене
 ылыжеш . теве кож йымалсе чытыр орашкат тӧрштен пиже . утыр
 шарла , йошкар йылмыжым кечалтше кож укшыш шуйкала .
    - ох , - мане Вачи , - чотак шарлынеж-ыс ! кузе сеҥаш ?
    кож пудештыл йӱлен кӱза . тулйылме дене укшер чонанла
 лупшалтеш . сескем ора чоҥештен-чоҥештен **34** кая . неле жап .
 кож йыр шикш нале . изи олыкат койдымо лие . лач лӱҥгалт шогышо
 канде шикш лоҥгаште чие тӱсан тул гына модын чӱчка . кож йӱла .
 Вачи тулым вӱд дене сеҥен ыш кертат , туйсым кудалтыш , кож йыр
 улшо кукшо лышташым кораҥдылаш тӱҥале . " тул лышташ почеш ынже
 кай ! " - шоналтыш тудо . но тиде арам лие : шӱйшӧ вожан пушеҥге
 мланде ӱмбак йӧралте . вачи пырт гына ыш пызыралт , пелке
 тӧрштыш . тувыржат кок-кум вере йӱлен шӱтлен , кидшат
 когарген . но тул дене кучедалашак перна ! кенета йӧрлшӧ кож
 воктене , шикш лоҥгаште , канде гимнастйоркан еҥым ужо . еҥ ,
 кӱртньӧ кольмо дене мландым кӱнчен , тулышко рокым кышка . ик
 жап гыч лопка канава лийын шинче . ынде тул вес верыш каен ок
 керт гынат , йӧрлшӧ кож йыр орадылана . " укшым нал ! - саде еҥ
 кычкырале . - укш дене лупшо ! " Вачи аяр тулым лоптыра пушеҥге
 укш дене кыра . пурак , ломыж пылла ҥӧлталте . нимо огеш кой .
    йочан йолжо ала-моэш шӱртньыш , крӱп йӧрльӧ . йӧрльӧ да вуйжо
 гыч шӱштӧ кепкыжат волен возо . кычалаш жап уке . кынелешат ,
 адак лупша . эркын-эркын тулйылме-влак йомыч .
    - " фу ! " - кугун шӱлалтыш Вачи . ӱнарже пытен , мландыш
 лыдырген шинче . вучыдымын йолжо тураште , ломыжышто , курмыжген
 вочшо шӱштӧ кепкыжым ужо . ужо да руалтен нале .
    - нимоланат йӧрдымӧ лийын , - кепкыжым ӧрдыжкӧ кудалтыш .
    тыгодым канде гимнастйоркан еҥ ончыкыжо толын шогале , Вачин
 вуйжым ниялтыш .
    - ну , нойышыч ? а мый вет пашатым ужым . молодец !
 **36** - тый , кугызай , кӧ улат ? - шӱлалтыш Вачи .
    тиде лесник улмаш . тудо , тӱньык эрыктыше гай шемемше Вачим
 кидше гыч кучен , ӱпӧ вӱд тӱрыш мушкаш наҥгайыш . чодра , пожар
 шикш деч эрнен , адак мотор ужар тӱсшӧ дене волгалте .

 16  Йыланда    **80**
    марий калыкын Казань олаште илыше князьше - рвезе мотор каче
 Йыланда - сӱаным ышта . Йыландан чевер оръеҥже чолга шӱдыр гай
 йолга . Казаньыште ик ӱдырат - татарат , мордванат - Чачавий
 гай чевер уке . чылалан тудо шинчаш перна , чылажат тудым
 шкенжыным ышташ шона . Чачавий Йыландам веле йӧрата .
 Чачавийын ачаже - тошто марий князь улмаш . тудо Йыландалан
 чинчыжге , ӱдыржыге пуэн . Йыландан сӱаныштыже рӱжгышӧ еҥ уке :
 ачаж ден аваже , кок йолташыже , Чавай ден Мустай , адак кӱлеш
 кок еҥ , моло уке . Йыланда сӱаным шолып ышта ( моланжым
 умбалнырак паледа ) .
    сӱан деч вара Йыланда Чачавийжым Казань ола гыч шке
 илемышкыже наҥгая , сылне чодра лоҥгаште ӱяк-мӱяк жапым эртара .
    ожнысо князь-влакын суртышт тыгай улмаш : йырым-йыр таза тумо
 савар , покшелне озан кугу пӧртшӧ , кок-кум пӧлеман озан пӧрт
 воктен кул пӧрт , вараже кылат моло кӱлеш оралте , а сурт
 йырым-йыр кугу чодра . Йыланда чевер Чачавийже дене тыгай
 суртышто илен , кугу чодрашке кайыкым лӱйылдаш коштын , йӧратыме
 Чачавийжылан кайык шылым пукшен ашнен . тыге Йыландан шке
 илемыштыже сай илымыже годым , Казаньыште осал паша лийын .
 тудо Йыландалан сайымак сӧрен огыл .
    Казань оласе мурза ден князь-влак чыланат хан деке погынат .
 ханын ший да шӧртньӧ дене ургымо вургемже , тӱватайже теле
 кычыкла йылгыжыт . хан ала-молан пеш сырен , цынже какаргыше .
 чыла татар тӧра-влак ханлан **81** тошто семынак сукен возын
 кумальыч да шогальыч . мом пелешта ынде хан ?
    - чыла мурза , князь-влак , колыштса ! - манеш хан . -
 марий-влак вуянче улыт ! кугу хан шӱдымым огыт колышт . кызыт
 курык марий-влак Москошко шке еҥыштым " --- " , манын каласаш
 колтен улыт . Йыланда князат руш велке савырнынеже ала-мо ?
 тошто годсек улшо законым пудыртен : сӱанышкыже мыйым ӱжын
 огыл , сӱанжым шолып ыштен , сӱан деч варажат шке илемышкыже
 веле каен .
    - вӱйжым шӱй гычше ! - кычкырал колтат татар тӧра-влак .
    - шып , ида кычкыре ! - манеш хан . - чытыза , колыштса :
 Йыланда кӱлеш еҥ , тудо мыланна сар кокласте пеш кӱлеш . тудо
 курык марийымат мемнан велышке савырен кертеш . Йыландам шыҥен
 ончышаш да курык марий-влак деке колтышаш . кӧ кая Йыландалан
 мыйын эрыкем каласаш !? .
    - мый ! - манеш мурза Калим .
    - кум кече гыч , мурза , Йыландам тышке конден шукто , тунам
 адак тышке погынена . кызытеш кайза ! - манеш хан .
    чыла тӧра-влак , ханлан кумалын , лектын пытат . Калим
 кодеш .
    - тый , мурза Калим , ӱжынат дыр тошто марий князьын
 ӱдыржым ? - йодеш хан Калим деч .
    - ужынам , кече гай волгалтше кугу хан ! Чачавий гай ӱдыр
 тиде олаштат уке .
    - мый Чачавийым шукертсек йӧратем . шукертак , сай кумыл
 дене ок лий гын , виешак налашат шоненам . сар кокла веле
 мутайкалыш , Йыланда налмым шижын омыл . шижын омыл гын ,
 омыл , мый кугу Казань кугыжанышын ханже улам , а Йыланда изи
 марий князь веле !.. тугеже туге , а Йыланда мыланна кӱлеш еҥ .
 тудо , шонымыжо семын , марий калыкым савыркален кертеш , а
 марий калык - мемнан пурла кидна !.. Йыландам кызытеш сырыкташ
 ок йӧрӧ . тый кызыт шӱдӧ салтакым нал , Йыланда деке кай да
 тыге каласе : " тый тӱҥ годсо законым пудыртенат : кугу ханым
 сӱанышкет ӱжынат отыл , адак ондак кум йӱдымат ... монденат , -
 ман . - тудын шӱдымыжым кызытак колыштат гын , кугу хан , порым
 шонен , тыйым ок тӱкӧ " , - ман . умбакыже мом ыштышашым шке
 **82** шинчет . шинчен лий : Йыландан вуй гычше ик ӱп пырчыжат
 ынже воч ! Йыланда иктаж-мо лиеш гын , тыйын вует вачыштет ок
 лий !
    - кече гай волгалтше кугу хан ! тыйын шӱдымет почешак ыштем ,
 - манын , Калим ханлан кумалеш .
    - ынде кай ! - манеш хан .
    Калим кая . хан шкетак кодеш . тӱрлӧ-тӱрлым шона тудо .
 марий тудым чот ӧрыктарен : " марий але марте татарын пурла
 кидшылан шоген . марий мемнан деч ойырла гын , вара татарын
 пурла кидшым руал налме гаяк лиеш . кузе гынат Йыландам тӱкымӧ
 ок кӱл . тудын йолташ-влакшат шуко уло . лӱмыштым ом шинче
 гынат , икече уналыкеш пеш чапле кок марий толыныт ыле " , -
 манын ойла хан шке вуйжо дене .
    хан вуйжым кумык сака . тудын деке ик ватыже пура . хан
 вуйжым ок нӧлтал .
    - пеш кугу , кече гай волгалтше хан ! тыйын йӧратыме ватет
 толын , - манеш ватыже .
    хан вуйжым нӧлталеш .
    - пеш кугу хан , - манеш ватыже , - мом тый тынаршонет ?
    - мемнан паша шуко уло , шоныде ок лий .
    - молан тый тыге ончет , ала мый дечем шӱмет йӱкшен ?
 каласе , хан ! ожно тый тыгай отыл ыле , кечын манме семын
 иктажым налын пуэт ыле , кызыт тый мый денем отат мутлане . ала
 весым йӧратет ? туге гын , хан , мыйым мӧҥгеш колто , шочмо
 верышкем . тушто , чодра лоҥгаште , мый , ойгем монден , кайык
 семын илаш тӱҥалам ыле . колто мыйым , хан , шочмо верышкем ! -
 манеш , Чачавийым налаш шонымо семынак , налын кондымо , ханын
 ватыже .
    - кызыт кай шке пӧлемышкет ! шонаш ит мешае ! - манеш хан .
    ойган ватат , пурымыжо семынак , лектын кая ; шке пӧлемышкыже
 мия да , тӧшакышкыже йӧрлын каен , шортын колта . кул
 ӱдрамаш-влакше йырым-йырже погынат , сӧрастараш тӧчат . тудым
 хан шолышт конден , туге гынат , тудо ханым йӧраташ тӱҥалын .
 ханжат тудым , Чачавийым ужмеш , пеш йӧратен . Чачавийым
 ужмеке , хан йӧратыме ватыж деч эркын-эркын йӱкшаш тӱҥалын .
 шаҥге Калимлан хан йылмыж дене марий калык нерген ойлен гынат ,
 чонжо эре Чачавийым веле шонен .

 17  манеш-манеш ( ончылмут олмеш )   **3**
 моло калыкын семынак марий калыкынат тӱрлӧ мыскара йомакше ,
 легендыже , туштыжо шуко . нунын гоч калыкын пӱсӧ ушыжо , поро
 кумылжо , пашам йӧратымыже , осал койыш ваштареш шогымыжо раш
 койыт .
    марий калыкын устный творчествыштыже манеш-манеш манме кӱчык
 мыскара ойлымаш-влак поснак оҥай верым **4** налын шогат . тыгай
 ойлымашлаште чын ден шонен лукмым ойыраш огеш лий да кӱлешыжат
 уке . манеш-манешым ойлышыжат колыштшо-влакым ӱшандараш ок
 тырше : кӱлеш гын - инане , уке гын - шке пашат . манеш-манешым
 каласкалыше марий йомакын тӱҥалтышкыжак " манеш " мутым шында .
 тидын дене тудо вигак ончыктынеже : тидым мый шке ужын омыл ,
 шоненат луктын омыл , тиде ойлымашым вес еҥ деч колынам да
 тыланда каласем гына . южгунам тудо , тошто марий тыге
 каласен , манеш .
    манеш-манеш шукертак лектын , манеш . тунам , манеш , вӱдат
 ночкырак улмаш , пудат нелырак лийын . тунам ӱдырамаш-влак гына
 кужу ӱпан лийыныт , шоҥго-влак гына пондашым куштеныт ,
 пӧръеҥ-влак гына сылмам чиен коштыныт , манеш . тунам
 ӱдыр-влакын тувыр урвалтышт пулвуй деч ӱлнӧ лийын , манеш .
    манеш-манеш утларакшым йорло марий коклаште шарлен , манеш .
 нужна калыкын кидыштыже манеш-манеш тӱрлӧ осал койыш , черкызын
 сутшо , поянын опкынжо ваштареш кучедалме йӧн лийын . сандене
 поян-влакак дыр тыгай шомакым шонен луктыныт : " манеш-манешын
 капка меҥгыже уке , манеш " .
    манеш-манеш тачат калык коклаште коштеш . тудо кӱлеш годым
 айдемын кумылжым нӧлта , йоҥылыш лийшым порын воштылеш але осал
 койышым шыдын игылтеш , тошто коса ваштареш кучедалеш .

 18  кол кучымаште   **25**
    тымык эр . изи мардежат ок пуал . лачак кайык-влак , омыштым
 монден , веселан мурат . Юра ден ачаже эҥер воктене колым
 эҥырен шинчат .
    - Юра , чӱҥга , чӱҥга ! - кычкырале ачаже .
    - куже чӱҥга ?
    - ужат , эҥыр пробкат тарванылеш ? тиде - йылым кол
 кочкеш ... лук , вашкерак лук !
    - молан лукташ ? кол эше кочкеш-ыс .

 19  мо тугай климат ?     **25**
    игечым эскерымаш теве мом ончыкта : идалык жапыште игече эре
 ик семын вашталт шога .
    телым кече эн кӱчык лиеш . телым мландым лум , вӱдым ий
 леведеш .
 **26** шошӱм кече кужемеш . юж шокшырак лиеш , лум шула ,
 эҥерлаште ий пудырга да вӱд дене пырля йоген кая , кече кӱшкырак
 кӱза .
    кеҥежым мландат , южат , вӱдат пеш чот ыра . саска кӱэш ,
 шурно шуэш .
    шыжым адакат йӱд кече деч кужурак лиеш . юж вашке юалга .
 кушкыл-влак пеледмым чарнат , лышташ оралген йога . кавам пыл
 пӱрден шында , чӱчкыдын йӱр йӱреш .
    моло эллаште идалык мучко игече вес семын вашталт шога :
 шокшырак але йӱштырак , ночкырак але кукшырак лиеш , мардежат ик
 семын ок пу .
    игечын тыгай ойыртемжым , тыге вашталт толмыжым климат
 маныт .

 20  Моско бурмистр   **26**
    пырыс , почшым шогалтен , кудал толеш . ваштарешыже рывыж мия
 да ойла :
    - тый , манеш , кӧ улат ?
    - мый Моско гыч толшо бурмистр улам , - манеш пырыс . - а
 тый тыште мом коштедет ?
    - шканем марийым кычалам , - манеш рывыжше . - ала марийлыкеш
 пурет ?
    - пурышаш , - манеш пырыс .
    вара коктын илаш тӱҥалыт . моло янлыкше : пирыже , маскаже ,
 мераҥже , уржо " рывыж марийым пуртен , рывыж марийым пуртен ,
 Моско гыч толшо **27** бурмистрым пуртен ! - манын ойлат . -
 тудым уналыкеш ӱжшаш , унам ыштышаш ! " - маныт . кочкаш-йӱаш
 ямдылат . вара : " ур , ӱжаш кай ! " - маныт .
    ур ӱжаш кая , омсам почеш , пырыс почшым вуж шогалта да урет
 кудал колта .
    - ур , ӱжыч ? - маныт .
    - уке , ыжын шым керт !
    мераҥым колтат . мераҥ мия , омсам почеш , пырыс пунжым
 шогалта да мераҥет кудал колта .
    - мераҥ , ӱжыч ?
    - уке , ӱжын шым керт !
    - ну , пире , тый кай , - маска ойла .
    пире мия , омсам почеш , пырыс почым шогалта да пире кудал
 колта .
    - ӱжыч ?
    - ӱжын шым керт !
    - шке кайышаш , - маска манеш да пырыс деке кудалеш . мия ,
 омсам почеш да " уналыкеш мийыза " , - манеш . пырыс пуным
 шогалта , маска омсам шолт тӱчеш да кудал колта .
    янлык-влак кочкаш-йӱаш ямдылат . пырыс почшым шогалта , унала
 толаш лектеш . рывыж почешыже кудалеш . маска тумо вуйыш кӱзен
 шинчеш . пире кашка помышышко пурен возеш . мераҥ чодрашке пурен
 йомеш . ур кож вуй гыч кож вуйыш тӧрштыл кая . пырыс толын
 шуэш , рывыж дене коктын ямдылыме чесым кочкаш тӱҥалыт . кашка
 йӱмач пирын почшо изишак койын кия улмаш . коля манын , пырыс
 тушко тӧршталта . пире , ӧрт лекшаш гай лӱдын , кашка помышышто
 урмыжалта . пырыс , вучыдымо йӱкым колын , пушеҥгыш кудал кӱза .
 тумо вуйышто шинчыше маска вигак . мландышке шуҥгалтеш .
    теве могай улмаш Моско бурмистр !

 21  Рита садовод   **28**
    кече моткочак леве . кудвечыште лум шула , вӱдат йогаш
 тӱҥалын . сад лоҥгаште , пушкыдемше лумым келын , изи ӱдыр
 коштеш . тудо тӱрлӧ укшым тодыштеш , кайык мурым колыштеш .
 укшер лоҥгаште киса , пӧрткайык да монь чоҥештылыт . нуно ынде
 телымсе семын гуртын огыт шинче , куанен муралтат , муро
 семыштат сылнын шокта .
    ошалге тӱсан ӱдрамаш пакчаш лекте да шуялтенрак кычкырале :
    - Маргари-и-та-а !
    изи ӱдыр аваже могырыш ончале .
    - Рита , мо тыгай улат ? молан , йолетым нӧртен , лумым
 келын коштат ? - ӱдыржым аваже шкеж дек ӱжӧ .
    - авай , мый садым шындынем , - каласыш Рита . - воштырым
 погем да окнаш шындылам .
    аваже умылыш : Рита лумым так гына келын ок кошт улмаш .
 сандене вурсаш ыш тӱҥал . " сита , сита , ынде шуко погенат " ,
 - веле мане . Рита аважын мутшым колышто . тудо тошто кышаж
 дене мӧҥгеш лекте .
    пӧртыш пурымеке , Рита консервный банкым , атым погыш ,
 сайын гына мушко , вара йӱштӧ вӱдым темен , тушко шоптырвондо
 укшым шындыш , вес атыш сирень укшым керале . тыге окнаште шуко
 сад лие . чыла пашам пытарымеке , **29** Рита окна деч
 ӧрдышкырак кораҥ шогале . тудын кужурак чока тӱрвыжӧ шыр-р лийын
 кайыш .
    икмыняр кече гыч аваже ате-влакым ончале . вӱд йошкаргын коеш
    - ӱдырем , вӱдшым вашталтен огыл мо ? - йодо тудо .
    - вӱдшӧ пытен огыл-ыс , - мане Рита .
    - ӱдырем , садше мландыште огыл , вӱдыштӧ шога . кочкышым вӱд
 гыч налеш . сандене вӱдшым чӱчкыдын вашталташ кӱлеш , - туныктен
 ойла аваже .
    Рита аважын ойым шукташ тӱҥале .
    икана вӱдым вашталтымыже годым Рита дек тудын йолташ ӱдыржӧ
 Лиза толын пурыш . Лиза окна воктеке куржын мийышат , йодо .
    - Рита , нине воштыржым молан пуртенат ?
    - садым куштем , - шыргыжале Рита . - теве ончо , уна вашке
 лышташат лектеш . ужар нерым ужат ?
    - ужам , - Лиза лышташ нерым катен налеш .
    - молан кӱрльыч ? ! - шыдешкыш Рита .
    - э-э , иктым кӱрлмӧ дене мо лиеш , - манеш йолташ ӱдыржӧ . -
 окнаш сад шочеш шонет ужат . айда чыла луктына да изи пӧртыш
 наҥгаена . вот сылне ! мый лум дене пе-э-ш чапле изи пӧртым
 ыштена-а-м .
    тыге ойлымыжо Риталан ыш келше . тудо тынар ончен , вӱдым
 эре вашталтен . теве шараҥге пеледынат шогалын . тудын
 пеледышыже пеш пушкыдо , ошо , чылт мамык . а ломбо ужар
 лышташым ончыкта , шоптырвондат нерештын .
    - Лиза , мый ик садымат ом пу . ом пу ! - пачаш-пачаш ойла
 Рита . - мыйын чапле сад лиеш , а тыйын уке .
    - от пу гын , пеш кӱлеш , - манын , Лиза савырналтыш да
 лектын куржо , а Рита ончен шоген кодо .
    иктаж кок арня эртымеке , изи садовод вӱдым оптымыжо годым ,
 шоптырвондо тӱҥыштӧ пеш тыгыде ош пырче-влакым ужо . " мо
 тыгай ? - шона семынже . - шоптырвондем локтылалташ тӱҥалын " .
 Рита ӧрын аваж деч йодо .
    - авай , - мане тудо , - ончо , ончо : лышташыже сылне ,
 тӱҥыштыжӧ шукш налын , ошын веле коеш !
    аваже мийыш , лап лийын ончалят , воштыл колтыш .
    - ӱдырем , тиде шукш огыл , - умылтара тудо . - шоптырвондет
 вожым колта . теве икмыняр жап гыч шӱртӧ гай шуйнен шинчеш .
 **30** аважын ойлымыжо чыныш лекте . мланде кошкымо жаплан
 шоптырвондо вожым колтыш ...
    кече кӱшыч шырата . пакчаште пушэҥге лышташ койын кугемеш .
 олмапу вуйышто шырчык-влак муралтен шинчат . нуно мланде ӱмбак
 волат да шукшым кычалыт . пакча лукышто Рита кольмо дене
 мландым пургедеш . ӧрдыштырак ате шога , кӧргыштыжӧ
 шоптырвондо . шырчык-влак чылт Рита воктекак толыт да , йылым
 чӱҥгал налын , чоҥештен каят .
    пакчашке Ритан аваже лекте . тудо , ныжылгырак йӱкым
 луктын , кужун шуялтыш :
    - Маргари-и-та-а ! мом тушто ыштылат ?
    - авай , мый шоптырвондым шындем , - мане Рита .
    аваже , эркынрак ошкылын , ӱдыржӧ дек мийышат , ӧрын ончале .
 Рита пӧртеш куштымо шоптырвондыжым атыжге мландыш шынден да рок
 дене урен шогылтеш .
    - кай , ӱдырем , мом ыштылат ? ! - воштылеш тудо . - молан
 атыжге пуртен шынденат ?
    - лукташ огеш лий , вожшо шалана , - манеш Рита .
    - нимат огыл , - ойла аваже . - кодшыжо сита .
    тудо ате шӱй гыч шоптырвондым лукто да , вожшым шаралтен ,
 рокыш шындыш . ӱдыржылан рокым ураш шӱдыш . тыге нуно коктын
 шоптырвондым шындышт . аваже пӧрт гыч кӱзым кондыктыш . Рита
 кӱзым нумал тольо да аважлан пуыш . шкеже ӧрын : аваже кӱзӧ дене
 мом ышташ тӱҥалеш ? а аваже ойла :
    - шындыме деч ончычак пӱчкаш кӱлеш ыле да ... нимат огыл
 кызытат лиеш .
    тыге мане аваже , иктаж шеч кут утларак коден , шоптырвондо
 вуйым пӱчкын кудалтыш . тидым ужын , Риталан шоптырвондо пеш
 жалын чучо . тудо иктаж тылзе годым окнаш куштен , лышташаным
 ыштен ыле , а аваже чылт локтыльо !
    - ӱ-ӱ-ӱ , - шоктыш Ритан йӱкшӧ , - молан садым пӱчкыч ? тый
 лиза гаяк улат . тудо кӱрыштеш , тый пӱчкедет .
    - ӱдырем , ит шорт . сад тыге гына кушкеш . теве тиде тоҥгак
 гыч вес укш лектеш , кугу лиеш . только тышке ынде кажне кечын
 вӱдым опташ гына кӱлес . сад вӱдым йӧрата .
    Рита аважын ойлымыжлан ӱшаныш , садым чаманыш гынат , тудын
 ойжо дене келшыш . тылеч вара кече еда вӱдым опташ тӱҥале .
 шоптырвондо койын шарла да одарген кушкеш ...

 22  С Г Чавайн ( 1888 - 1942 )  **34**
    Сергей Григорьевич Чавайн - марий калыкын уста кугу
 писательже . тудо 1905 ийысе революций жапыште возаш тӱҥалын да
 марий литературылан негызым ыштен . тудын творчествыже марий
 литературышто кызытат кугу верым налын шога .
    С Чавайн 1888 ийыште Марийский АССР , Моркинский
 район , Изи Корамас ялысе кресаньык ешеш шочын .
    1902 ийыште , ялысе тӱҥалтыш школым пытарымекыже , унчо
 селасе кок классан школыш тунемаш пурен . варажым , 1904
 ийыште , Казанский учительский семинарийыш тунемаш каен .
 семинарийыште тунеммыж годым почеламутым возаш тӱҥалын .
    Чавайнын творчествыже Великий Октябрьский социалистический
 революций деч вара поснак чот виняҥаш тӱҥалын . советский власть
 лиймеке , тудо революций нерген ятыр почеламутым да " Шем пыл
 шула , кече лектеш " , " Автономий " пьеса-влакым возен . 1926
 ийыште " Октябрь " поэмым печатлен .
    1928 ий марте тудо школышто пашам ыштен , варажым
 Йошкар-Олашке , " У вий " журнал редакцийыш , пашам ышташ
 толын .
    Йошкар-Олашке толмекыже , тудо шуко у ойлымашым , " Мӱкш
 отар " , " Илыше вӱд " , " Марий рота " , " Акпатыр "
 пьеса-влакым , " Дезертир-влак " повестьым да " Элнет "
 романым возен .
    С Г Чавайн 1942 ийыште колен .
    1957 ийыште , С Чавайнын эн сай произведенийже-влакым
 поген , Книгам лукшо марий издательство " Ойпого " лӱман
 сборникым печатлен луктын . тудын произведенийлажым руш , татар
 да моло калык йылмыш кусарыме .

 23  книга - йочан шӱм йолташыже   **35**
    йоча литература нерген возаш шичмеке , ушышко Никандр
 Лекайнын " Книган шочмыжо да кушмыжо " лӱман статьяже толын
 лекте . тушто тудо тыге воза :
    " мый тунам изи улам ыле . школышто первый ий тунемынам .
 " Букварьыште " умылыдымо мут-влакым лудаш тӧчем : " ро-ман ,
 кар-ман , порт-ной , ко-пей-ка " .
    - ачай , манам , мом возымо , нимат ом умыло . молан марла
 книга уке ?
    ачам кугун шӱлалтен колтышат , ойлаш тӱҥале :
    - эх , эргыжат ! марла книга улмаш да ... тудым ушкал
 кочкын .
    - книгаже вара кызытат ушкал мӱшкырыштӧ кия мо ? - йодым мый
 йоча ушем дене .
    - кызытат кия , - пеҥгыдемден ойла ачам . - сандене ушкал
 кеч-мом кочкеш гынат , кочкыш эн ондак книга лаштык коклаш
 шӱшкылт пыта . варажым ушкал , канаш вочмеке , уэш мугыртен
 луктешат , йоҥыжен , мӧҥгеш нелеш . книгам кочмыж дене ушкаллан
 уто паша гына лектын , а меже книга деч посна кодынна ...
    ачам тидым 1916 ийыште ойлен . тыгак моло марий-влакат шке
 шочшыштлан воштылмо йӧре ойленыт . но тиде кочо воштылтыш
 ыле ... лач ик идалык гыч октябрьский революций лие . вашке
 ме , тунемше-влак , кидышкына первый гана марий книгам кучышна .
 а могай кугу куанымашыже ыле первый " Марий мут " книгам лудын
 колташ ! "
    тыге ожнысо илышым шарналтен Марийский АССР-ын калык
 писательже , уста романист Никандр Лекайн .
    кызыт илыш палаш лийдымын вашталтын . марий йоча-влаклан
 лудашышт тӱрлӧ книга шочмо йылме денат , руш йылме денат ий еда
 шукем толыт .

 24  республикын олаже-шамыч  **41**
 Йошкар-Ола
 Марийский АССР Конституцийын 113 статьяштыже тыге возымо :
 " Марийский Автономный Советский Социалистический
 Республийын столицыже - Йошкар-Ола " .
    Великий Октябрьский Социалистический революций деч ончыч
 Йошкар-Ола Царевококшайск маналтын . 1919 ийыште тудлан
 Краснококшайск лӱмым пуымо , а 1927 ийыште , Великий
 Октябрский Социалистический революцийлан лу ий темме кечын ,
 Краснококшайск олалан национальный марий лӱм - Йошкар-Ола
 пуалтын .
    Царевококшайск олам XVӹ курымын кокымшо пелыштыже ( 1584
 ийыште ) ышташ тӱҥалме . тудым ышташ тӱҥалмаш да тудын
 Октябрьский революций деч ончычсо историйже кугыжан
 правительствын колониальный политикыже дене кылдалтын . ик
 летописец тыге палемден : кугыжан правительство
 Царевококшайскым " бунтым тарваташ йӧратыше черемис-шамычым
 лӱдыкташ да тыпландараш ыштен " . олам тӱҥалтыш гычак
 пеҥгыдемдаш тыршеныт . документлаште тыге ончыкталтеш :
 Царевококшайск йыр мланде вал да башня-шамычан пу пырдыж
 лийын .
 **42** экономика шотышто Царевококшайск почеш кодшо ола улмаш .
 тыште промышленность вияҥын огыл . 1837 ийыште уездный исправник
 барон фон Келлер Царевококшайскын промышленностьшо нерген тыге
 возен : " фабрика ден завод-шамыч уке улыт . пырче йоҥыштымо
 вакш - 1 ; тӱрлӧ ремесленник-шамыч илат : столяр - 1 , кем
 ургызо - 2 , вургем ургызо - 2 , вӱргене атылам ачалыше - 1 ,
 атылам вулно дене тумыштышо - 1 , чиялтыше - 2 " . XӹX курымын
 кокымшо пелыштыже олаште изирак арака заводым ыштеныт . XӹX
 курымын 30-шо ийлаштыже верысе учитель Иван Дерюжев тыге
 возен : Царевококшайскыште тӱрлӧ 29 ремесленник шотлалтеш .
 нунын мом ыштымышт нерген тудо тыге рашемден возен :
 " официальный данный-шамычын ончыктымышт почеш , мемнан
 промышленностьна кугу огыл . булочник , мясник , кем ургызо да
 моло икмыняр ремесленник деч посна , мемнан оласе калыкна моло
 нимогай промышленностьымат ок пале " .
    ола тӱзаталтын огыл улмаш , тушто нимогай культурный
 учрежденият лийын огыл . 1900 ийыште Царевококшайск олашке
 " Нива " журналын очеркистше А Мошков толын каен , тудо
 варажым ола нерген очеркым возен . Мошков олашке пурен шудеак
 лавран , коремлан , нимо дене шаралтдыме уремлам ужын . олаште
 кок урем гына - Вознесенский да Сенной улмаш . эше вич тореш
 урем улмаш , но нуныштын лӱмыштат лийын огыл . тидыже очеркистым
 чылт ӧрыктарен . " тиде олан лӱмжӧ , - возен Мошков , - чынже
 денак маска лук манмашыш савырнен , тушто тӱрлӧ порядкыдымылыкым
 гына ужаш лиеш " . олан культурыжо нерген Мошков тыгеракын
 палемден : " тыште клуб уке , театрат уке , любительский
 спектакль южгынам гына лиеда . Царевококшайск гай улак верышке
 ик провинциальный труппат пураш ок тошт " .
    олан калыкшат шагал лийын . 1897 ийыште Российский
 империйыште мыняр калык илымым палышашлан первый гана эртарыме
 переписьын данныйже почеш царевококшайскыште улыжат 1658 еҥ
 илен . тидын деч ончычсо 200 ий коклаште олаште илыше калык 475
 еҥлан гына ешаралтын .
    Царевококшайск курымеш почеш кодын илен , тушто **43**
 промышленность ден культура уке улмаш , тудо чодра ден куп
 лоҥгаште , кӱртньӧ корно деч мӱндырнӧ , пычкемыште , лавраште
 илен , тушто кабак-шамыч гына лийыныт , тудым аҥыра тӧра-шамыч
 вуйлатеныт , садланак Царевококшайскым кугыжан Российыште
 кумдан шарлыше порядкыдымылыкын , культурдымылыкын ,
 пычкемышлыкын да ирлыкын пыжашыжлан шотленыт .
    Сталин йолташ Царевококшайскым эн мӱндыр улак да пычкемыш
 вер семын ончыктен . 1917 ий августышто государственный
 совещанийым эртарышашлан Петроград гыч " шып " Москвашке
 контрреволюционер-шамычын шылын куржмышт ( нуно тыштат
 революцийыске тарваныше пролетариатым вашлийыныт ) нерген
 ойлышыжла , Сталин йолташ тыге йодын : " мо вара , адак шылын
 куржаш ? " .
    Петроград гыч Москвашке , а Москва гыч - кушко ?
    " ала Царевококшайскышке " .
    кугыжан власть годым Царевококшайск озанлык , политический
 да культурный илыш шотышто вияҥын кертын огыл , тидлан нимогай
 йӧнат лийын огыл . мемнан элыште Великий Октябрьский
 социалистический революций сеҥымылан да Советский властьым
 ыштымылан кӧра веле Царевококшайск Марийский АССР-ын
 столичный олаже лияш йӧным налын .
    советский власть ийлаште Йошкар-Ола социалистический ола
 семын кушкын да вияҥын . тошто Царевококшайск дене
 таҥастарымаште , тудо палаш лийдымын вашталтын . Йошкар-Олан
 кушмаштыже да вияҥмаштыже ме шкенан Марийский республикынан
 вияҥмыжым ужына . ленинско-сталинский национальный политикым
 илышыш пуртымылан кӧра мемнан республикына да тудын столицыже
 Йошкар-Ола пеледын .
    гражданский война пытымекак , Йошкар-Олаште промышленный
 предприятий-шамычым ышташ тӱҥалме . 1921 ийыште типографийым
 почмо , 1922 ийыште электростанцийым ыштыме . 1926 ийыште
 Марийский государственный театрым ыштен шуктымо , 1927 ийыште
 радиоузел ышталтын . тиде ийыштак Зеленый Дол станций гыч
 Йошкар-Ола марте кӱртньӧ корным ыштыме .
 **44** Марийский АССР-ыште кӱртньӧ корным ыштымаш
 Йошкар-Олан историйыштыже веле огыл , тугак пӱтынь республикын
 пеш кугу событий лийын .
    1939 ийыште Йошкар-Олаште водопроводым ыштыме да пашашке
 колтымо . уремлаш водонапорный колонка-шамыч ышталтыныт , а угыч
 ыштыме пӧртлашке вӱд трубам пуртымо .
    олаште кӱ пӧртым шуко ыштыме : Совет пӧртым , Связь
 пӧртым , Педагогический да Лесотехнический институт-шамычын
 зданийыштым , педучилищын общежитийжым , республиканский научный
 библиотекым , фельдшерско-акушерский школым , шуко пачашан илыме
 пӧртлам да тулеч молымат .
    советский правительство Йошкар-Олам умбакыжат куштышаш да
 пеледыктышаш верч чарныде тырша . 1946 ийыште Российский
 Федерацийын Министр-шамыч Советше ден ССР Союзын
 Министр-шамыч Советше Йошкар-Олам умбакыже вияҥдыме шотышто
 кӱлешан пашам эртарыме нерген пунчалым луктыныт . нине пунчал
 почеш Йошкар-Олаште  у промышленный предприятий-шамычым ыштыме
 да кызытат **45** ышталтыт . война деч варасе вичияш жапыште
 ышталтыныт : ял озанлык машиным ыштен лукшо завод ,
 мотороремонтный завод , витаминный заводын нервый черетше ,
 портышкем ыштыме фабрика , алюминий ате-ӱзгарым , чойн
 ӱзгарым , резинга кемым , вургемым химический йӧн дене
 эрыктыме , трикотаж ден мебельым ыштыме цех-шамычым почмо .
 кызыт у шыл комбинат , торговый оборудований завод ден
 " Маслопромын " у цехлаже ышталтыт .
    олаште высший да средний учебный заведений-шамыч ,
 научно-исследовательский институт , культурно-просветительный
 учреждений-шамыч улыт . Йошкар-Олаште 11 начальный ,
 семилетний да средний школ-шамыч , пашазе молодйожьын кастене
 тунемме кок школжо , фельдшерско-акушерский , агрономический ,
 культурно-просветительный школ , лесной да радиотехнический
 техникум-шамыч , педагогический да музыкальный училище-шамыч
 пашам ыштат .
    тиддеч посна , СССР Наука академийын Казанский
 филиалжын отделенийже , лесотехнический , педагогический ,
 учительский институт-шамыч , учитель-шамычым
 усовершенствоватлыме институт , ял озанлыкын опытный станцийже ,
 научно-краеведческий музей улыт . марксизмын-ленинизмын кастене
 тунемме университетше да областной лу тылзаш партийный курс
 пашам ыштат .
    советский власть ийлаште олаште эмлалтме учреждений-шамычым
 угычын ыштыме . кок больница , поликлиника , ӱдрамаш да йоча
 консультаций , пӱйлан протезым ыштыше кабинет , вӱрым
 переливатлыме станций , тубдиспансер , медпункт-шамыч пашам
 ыштат , черле еҥлан суртышко миен медицинский полышым пуымашым
 организоватлыме .
    Йошкар-Олан калыкше писын кушкеш , 1918 ий дене
 таҥастарымаште калык шуко лу гана ешаралтын .
    оласе шемер-шамычлан культурно канашышт чыла йӧнымат ыштыме .
 олаште кок театральный - руш коллектив да марийский коллектив
 пашам ыштат , кукольный театр , филармоний , 10 клуб уло . тугак
 Калык творчество пӧрт , кум парк , кок стадион , 250 тӱжем утла
 том книжный фондан республиканский библиотека , учебный
 заведений ден предприятий-шамычын **46** библиотекышт , красный
 уголок , агитпункт-шамыч пашам ыштат . Йошкар-Олашке
 артист-шамыч Москва гыч да Советский Союзын моло олалаже
 гычат толыт .
    тений июнь тӱҥалтыште ССР Союзын Министр-шамыч Советше
 " Марийский АССР-ын озанлыкше ден культуржым умбакыже
 вияҥдыме шотышто мероприятий-шамыч нерген " лӱмын пунчалым И В
 Сталин йолташын поднисьше дене луктын .
    тиде пунчал почеш Йошкар-Олаште илыме пӧртлам ышташ ,
 культурно-бытовой строительствым шарен колташ да олам тӱзаташ
 кугу капиталовложенийым ышташ палемдыме . культура ден каныме
 паркым тӱзаташ да уремлам ешарен асфальтироватлаш да кӱ дене
 вакшаш гына ик миллионат 200 тӱжем теҥге оксам кучылташ
 палемдыме .
    олаште 800 еҥ пурыман драматический театр , кӱртньӧ корно
 вокзалын , " Марилес " трест управленийын , Чодра озанлык
 управленийын , типографийын , ресторанын зданийышт да икмыняр
 илыме пӧрт ышталтыт .
    ССР Союз Министр-шамыч Совет Йошкар-Олаш кок тӱжем
 номеран автоматический телефонный станцийым ышташ
 проектно-технический документанцийым ямдылаш да тиде станцийым
 ышташ тӱҥалаш СССР Связь министерствылан кӱштен .
    Йошкар-Ола чарныде кушкеш да тӱзлана . ий гыч ийын саемеш
 да пеледеш .

 25  Ландышевын ешыже   **47**
 икымше кыдеж
 Иван Иванович Ландышевын суртшо . кум кыдежан пӧрт . кугу
 зал ; кок могырышто омса . пырдыжыште обой пижыктыме . пӧрт
 покшелне электрический лампе , абажур кечат . пырдыжыште
 вождь-влакын портретышт , тыгак тӱрлӧ тошто фотографий-влак .
 радиоприйомник уло . угылышто фикус шога , окнаште герань .
 пырдыжыште скрипка кеча . Клавдия Николаевна креслыште ургышт
 шинча . кас кечыйол окна гыч пура . шып . Ландышев Иван
 Иванович вес пӧлемыште скрипкам шокта . скрипка йӱк чарнат ,
 Иван Иванович скрипкам кучен лектеш .
 **48** Клавдия : Ваня , молан чарнышыч ? шокто , пеш сылне ,
 муро йӱкетым колыштын шулет веле .
    Ландышев : ынде кидшат ожнысо гай лывырге огыл , парняжат
 пуаҥын .
    Клавдия : туге гынат , муро йӱкет чоным тарвата . мый палем
 вет , кызыт тылат шокташ кӱлеш . уда настроений годым тыйын
 скрипкат тылат эре полша .
    Ландышев : тый , Клава , мыйын чон йӱлымем палет улмаш .
    Клавдия : кумло вич ий кокласте тунем шуктенам . мо тыйын
 шӱметым йӱлалтара , тудымат раш палем .
    Ландышев : Александрже толын огыл мо эше ?
    Клавдия : уке , ала-кушто коштеш .
    Ландышев : ватыжат пурен огыл ?
    Клавдия : уке !
    Ландышев : а тый : " ит азаплане , ит ойгыро " , - манат .
 кузе от ойгыро , ала-могай шем пырыс нунын кокла гыч кудалын .
    Клавдия : туге коеш , ындыже йӧршынак ойырлат ала-мо ?
    Ландышев : вет Ленаже моткоч сай ӱдрамаш !
    Клавдия : тылец сай шешкыжым суртышкем пурташат шонен омыл
 ыле .
    Ландышев : ох , чонем гына нуно пудыратат . а огыт ушно
 гын , мо лиеш ? могай тиде намыс ! ( пиджак гычше полдыш кӱрылт
 возеш . )
    Клавдия : ну , вот ! ( поген налеш . ) ит пуштылане , уке
 гын , йӧршын полдыш деч посна кодат . кунам тый волноватлет ,
 эре полдышым кӱрышт кышкет .
    Ландышев : Владимирын письмаже кушто ?
    Клавдия : тидыже чын . луд да шӱметым лыпландаре . теве
 письмаже , ӱстел ӱмбалнак . Володян письмаже эре чоным
 куандара . тудат тений институтым пытара вет ?
    Ландышев : пытара ... вара ала шкенан МТС-шкак толеш .
 ( письмам лудеш . ) " Галина Сергеевнам сайын вашлийза " .
 тиде письма кондышо ӱдырет нерген .
    Клавдия : теҥгече веле толын мо ?
    Ландышев : теҥгечак письмажымат пуртен пуыш .
    Клавдия : арам мый лийын омыл . мый суртышто лиям гын ,
 тудын дене чон пытенак кутырем ыле . тыйже кеч кутырышыч ?
    Ландышев : кок-кум мутым пелештышна . тудо пеш вашкыш .
    Клавдия : вара могай , йытыра ?
    Ландышев : ала !
    Клавдия : мо , сайын ужын отыл мо ?
 **49** Ландышев : ай , аваже , мый ынде йытыражымможым палем
 мо ? рвезе - эре мотор !
    Клавдия : Володя тудын нерген воза гын , тугеже келшат ,
 очыни ?
    Ландышев : кеч нунышт сай келшен илем ыле . Александр ден
 Ленан гын - илыш огыл , а ормыж !
    Клавдия : ала ленамытшат эше келшат ?
    Ландышев : ой , когыньыштынат характерышт - ойленат ом
 мошто ! мемнан ешыште тыге вате деч ойырлымаш да монь лийын огыл
 ыле . воштылтыш тиде , мыскылтыш ! ( пӧртончылно йол йӱк . )
 колат , ала-кӧ толеш ?
    Клавдия : кӧ тугай вара ?
    Ландышев : ала тудо ӱдырет !
    Клавдия : пиджакетым кеч чий .
    Ландышев ( азаплана ) : галстукем кушто , галстукем ?
    Клавдия : пурыза !
    Елена ( омса шеҥгелне еҥ дене кутыра ) : ферма вуйлатышылан
 каласе , у кормушкым кондышт . черле презе деке ветеринарым
 ӱжса ! а кастене вара доложитлет .
    йӱк : йӧра , ыштена , Елена Васильевна !
    Елена : а тый тракторым эрла эрлан конден шукто ! тыглай
 тракторым огыл , а гусеничныйым .
    йӱк : йӧра !
    Елена ( пӧлемыш пура ) : могай шокшо жап толын ! салам ачам
 ден авамлан !
    Ландышев : ноенат пытышыч докан , колхозшо вет кугу ынде .
    Елена : шарнем ... колхозна изи ыле ... а кызыт курык чоҥгаш
 лектын ончалат , йырым-йыр пасула , кӱтӱ-влак коштыт .
    Ландышев : ончалатат , чонетланат ласка , вет тый тыгай кугу
 колхозын вуйлатышыже улат .
    Елена : но пашаже вет вуйлатышыште веле огыл , Иван
 Иваныч ...
    Ландышев : ит скромничатле , Елена . кеч-кузе-гынат ,
 колхозым ушымекышт молым огыл , а тыйым вуйлатышылан ойырен
 улыт .
    Елена : садланак вет колхозын ӱшанжым шуктымо шуэш . эр
 йӱдымак тӱҥалын , кас марте эре йол ӱмбалне ...
    Клавдия : шуженат пытенат докан , ала кочкаш кондем ...
    Елена : кызыт кочкын шинчаш ом ярсе . тау , авай ? ! мый
 мӧҥгыштӧ кочкын лектым . Александр толын огыл эше ?
    Клавдия : уке .
 **50** Елена : кушто тудо ? бригадир ! кызыт кажне минутшо
 шерге . а Москва гыч толшо ӱдыръеҥ тендан деке ыш пуро ?
    Клавдия : теҥгече пурен , манеш . письмам Володя деч
 конден . Лена , ӱдыржӧ вара могайрак ?
    Ландышев : да , тый , чарне , Клавдия ! тидын нерген
 вара ... Лена , мыйын кутырышаш уло .
    Елена : мо нерген , Иван Иваныч ?
    Ландышев : вот мо , Леночка ! паша серьезный . тый ,
 конечно , тиде тендан , старик-влакын , паша огыл манын кертат .
 тиде ала чын ? но мыланна йӧсӧ !
    Клавдия ( ӱлыч полдышым налеш ) : адак ик полдышым кӱрлын
 шуышыч ...
    Елена : ну , мо , ачий . каласе , колыштам .
    Ландышев : кунам те Александр дене ушнышда , мый вигак
 каласем , ме Клавдия дене пеш куанышна . Александрлан тый
 дечет сай ватым муаш шоненат огынал . чын ват , Клавдия ?
    Клавдия : Лена шкат пала .
    Ландышев : мемнан Александржат вет удажак огыл ... ( Лена
 шинчажым шовыч дене ӱштылеш . )
    Клавдия : тидын нерген кызыт ит ойло .
    Ландышев : а тый мыйым ит чаре . мый шешкым дене чон пытен
 кутырем . Клавдия , кызыт Александрым ончен , чонет ок йӱдӧ
 мо ?
    Клавдия : йӱла манын - мом ыштет ?
    Ландышев : а вот мый тидын нерген шоналтемат , чонлан
 йӧсӧ ... ( Елена шортеш . ) Леночка , мом тый ?
    Клавдия ( Ландышевлан ) : ойлышым вет !
    Ландышев : Леночка , чарне ! ит шорт !
    Елена ( шинчавӱд вошт ) : мыламат йӧсӧ , ачий , вет мый
 титакан омыл . мый эре шкет ; эре тудын нерген шонем .
 ( Клавдиялан . ) авай , кузе кызыт тудо ила ?
    Клавдия : итат ойло , тудат эре ойгыра , эре ала-мом шона .
 ала эше ушыжо пура да ушнеда .
    Елена : авай , мый тудлан разводым ом пу .
    Клавдия : чын ыштет , Леночка !
    Елена : мыйын тудын ваштареш шуко погынен . тудо туге шонен
 докан : мый тудым марийже улам гын , мый тудым шке кидыштем
 кучем , мом шонем - тудым ыштыктем ... правленийыште мый денем
 мӧҥгыштӧ ватыже дене кутырымыла кутыра ... тыге лиеш манын мый
 шонен омыл . ойырлаш йодмашым пуымыжым пален нальымат , ончыч
 тек айда , мом шона , тудым ыштыже , шонышым ...
    Клавдия : мом тый , Лена ?
    Елена : а вара сайын шоналтышымат - уке , тыге ок лий ! ме
 ваш йӧратен ушнен улына , молан ик-кок гана **51** вурседылме
 денак ойырлаш ? мый тудын ватыже улам , тудо мыйын марнем ...
 мыланна ваш-ваш полшыман . мый йоҥылыш ыштем гын , тудо мыйым
 тӧрлатыже . тудо йоҥылыш лиеш гын , мый каласем . ( окна деке
 миен шогалес . ) уке ... ойырлаш мый ом келше ...
    Ландышев : Лена , тый чын ыштет . еҥым кудалтен каяш неле
 огыл ... жапше годым тудлан полшаш кӱлеш . ( омса пералтыме
 йӱк . )
    Ландышев : кӧ тушто ?
    Елена : ала Александр ?!. мый тудын дене тыште ынем
 вашлий .
    Ландышев : а мыйын шонымаште , тылат тудын дене кутыраш
 кӱлеш .
    Клавдия : Александр гын , вигак пура ыле .
    Елена : тидыже чын !
    Клавдия : пурыза !
 колхозын бухгалтерже Фйодор Ложкин пура . тудо мотор чиен ,
 утларак вежливый лияш тӧча .
    Ложкин : лиеш ?
    Клавдия : пуро , пуро , Федя . толмашетат уке .
    Ложкин ( пеш вежливын кидым куча ) : оза-влаклан честь ,
 почтений ! сай илымаш-кутырымаш , Иван Иваныч !
    Ландышев : салам , Фйодор Никонорич !
    Ложкин : мый тендан дек толаш кугу честьлан шотлем .
 илымаш , Клавдия Николаевна ... шукертсек ужалтынат огыл .
    Елена : салам , Федя , салам !
    Ложкин ( ончыч ужын огыл улмаш ) : ах , Елена Васильевнат
 тыште улыда ?
    Елена : тыште ! тый , Федя , молан але марте кумшо бригадын
 трудоденьжым шындыл пытарен отыл ?
    Ложкин : жап лийын огыл , Елена Васильевна .
    Елена : а кастене ӱдыр-влакым баян дене куштыкташ жапым
 муынат ?
    Ложкин : мый тачак , Елена Васильевна . тиде мылам ик
 каслан веле .
    Елена : шеклане , Федя ... йылмет тыйын яклака , пашатше
 гына ынже лий моклака . ( Ландышевлан . ) ну , мый кайшым .
 авай , мый декемат мийза ...
    Клавдия : йӧра , Леночка ! ( Лена кая . )
    Ложкин : ой , могай строгий ӱдрамаш !
    Ландышев : тый денет , ужамат , моло семын ок лий .
    Ложкин : Александр уке мо ?
    Ландышев : а молан тылат ?
    Ложкин : палаш , тудын пашаже кузе кая . Иван Иваныч ,
 мый вет тудын дек тунемынам . мыняр ий правленийыште **52**
 пашам пырля ыштен улына ... вуйлатышыже вет тудо удажак огыл
 ыле ... а ынде колхозым ушенытат ... вуйлатышыже тудо огыл ,
 обидно тудлан . Александрже , ужамат , ударак .
    Ландышев : удалан огыл , а весе тудын дечат сай лектын .
    Ложкин : ӧрмаш : шкеже бригадир , а ватыже вуйлатыше ! мый
 гын тудын олмышто чытен ом керт ыле ... мыйын характеремже вет
 тугай .
    Ландышев : а тый тыгай пашаш вуетым ит шӱш , вот мом тылат
 каласем .
    Ложкин : а мый , мо ! мыйын тушто пашам уке !
    Ландышев : Александрым лыпландарыме олмеш , тый тудын
 чонжым веле пудратет .
    Клавдия : Ленаже вет агроном , садлан ойыреныт .
 колхозшымат районышто первый верыш луктын .
    Ложкин : умылем , умылем . но туге гынат ( вуйым рӱзен ) ,
 погынымаште ватыже шке марийжым поньыжеш гын , оҥаяк огыл .
    Ландышев : ойлышым вет , тидын нерген сита .
    Ложкин : йӧра , йӧра , огым !
    Клавдия : Федя , а мо тый таче пеш чаплын чиенат ?
    Ложкин : так ... шканем ... костюм могайрак ? ( савырнен
 ончыкта . )
    Клавдия : пеш сай !
    Ложкин : а тувыржо ... йӧршын теҥыз вӱд тӱсан . сельпошто
 укеат , олашке миен налынам . кок сӧсна игым ужалаш логале .
    Ландышев : а мый вет палем , Федя , молан тый тыге чаплын
 чиенат ?
    Ложкин : оҥай , молан ?
    Ландышев : колхозышко ик у ӱдыр толын лектын : Москва гыч
 студентка !
    Ложкин : мом те , Иван Иваныч ... мый тугай Дон-Жуан
 улам шонет мо ? ӱдырым ужынамат , чыла монденам пуйто !
    Ландышев : монденат , Федя , монденат .
    Ложкин : Иван Иваныч , а те тудо ӱдыржым ужын улыда ?
    Ландышев : ужынам .
    Ложкин : тудо тендан деке пурен ыле вет ?
    Клавдия : садланак тыят тышке толынат , а йӧршын Александр
 деке огыл . тыге сай огыл , Федя !
    Ложкин : мом те ойледа , Клавдия Николаевна .
 ( Ландышевлан . ) а тиде ӱдыржӧ йытыра , чын вет ?
    Клавдия : ох , Фйодор ! Фйодор !
 **53** Ложкин : йодашат ок лий , ужат ?
    Ландышев : а мый , шонем , Фйодор Ложкин Полина
 Тимофеевна дене келшат .
    Ложкин : Полина - тудо вес шот ... конечно , Полина мыйым
 ласкан ончалеш гын , мыйын илышыштем пиал лиеш ыле . но Полина
 вет кугешна ! ончыл брикадир !
    Клавдия : сай ӱдыр !
    Ложкин : а молан тудо мый декем туге коеш ? мый тудлан ом
 келше мо ? молан ? уда улам мо ? тӱжвач ончымаштат , кӧргӧ
 чонемат мыйын ... ( Клавдия воштылеш . ) а те , Клавдия
 Николаевна , арам воштылыда . чыла тиде факт ! Ложкин але
 чылалан ончыкта .
 Александр Ландышев ден Антонов пурат .
    Антонов ( пурышыжла ) : кеч-кузе-гынат , Александр , тый
 чын отыл !
    Александр : чарне , Григорий ! чыланат мыйым туныкташ
 пижын улыда .
    Антонов : салам лийже ! ( оза-влак дене кидым куча . )
    Александр : а мыйын шке шонымашем пеҥгыде ! ( Ложкинлан . )
 Фйодор , вот тый тыште улат , тидыже пеш сай . тый мылам
 сводкым ямдыле . мыйын бригадыштем пасушко терысым лукташ мыняр
 трудоденьым пытарыме ?
    Ложкин : йӧра .
    Антонов : молан тиде тыланет ?
    Александр : а чылан палышт : тиде пасушко кунар паша вийым
 пытарыме . ( Ложкинлан . ) пасушто лум кучаш кунар вийым
 кучылтмо , тудымат шотло !
    Ложкин : йӧра ! тыманмеш . ( кая . )
    Антонов : ох , Александр !
    Александр : а мом тый кугун шӱлетше ? колхозышто паша сай
 кая .
    Антонов : да , Елена Васильевна пашалан чот пижын .
    Александр : тый , чыла тудо ышта , маннет чай ? а мыйын
 шотышто , тиде - калыкын пашаже .
    Антонов : тидыже - чын , но паша вуйлатышымат онча .
    Александр : ужамат , чонет тыйын елена деке шупшеш , садлан
 эре моктет ... шарнет : кузе ме коктын ухаживатлышна ? кунам мый
 тудым марлан нальым , тый пеш сырышыч ... ала ынде ойырлаш
 тӱҥалын улынат , куанет ?
    Ландышев : мом тый ойлыштат , Саша , вожыл !
    Антонов : ох , Александр ! мом тый ойлыштат , вует йыр
 шоналте .
 **54** Александр : йӧра , Григорий ! вуеш ит нал . шкат
 палет , кузе мыйын кызыт чонем вургыжеш .
    Антонов : а Лена денже кузе пашат ?
    Александр : все-таки , палымет шуэш ! молан ?
    Антонов : партийный организацийлан чыла пале лийман .
 коммунистын пашажат , тудын еш илышыжат ...
    Александр : мый тудын деч ойырлаш решитленам . тый тидым
 палет .
    Антонов : а молан ойырлаш ?
    Александр : тыге илаш лиеш мо ? ме эре ӱчашена . суртышто
 мемнан семейный илыш огыл , эре ала-могай заседаний . пытартыш
 мут эре тудын . а мыламже , тудо колхоз председатель да , эре
 мутшым колыштман . тыге лиеш мо , каласе ?
    Антонов : а мый гын шоналтем ыле , мом тудо ойла ? йоҥылыш
 ойла гын , умылтарем ыле . а чын ойла гын , молан сыраш ?
    Александр : ойлаш куштылго . теҥгече адак правленийыште
 вурседылна .
    Антонов : мый тендан ӱчашымыдам кольым .
    Александр : ну , мо ! мый чын омыл мо ?
    Антонов : мыйын шотышто гын , чын огыл !
    Александр : ну , конечно , тый эре тудын могырышто лият !
    Антонов : весе гын , тыйын олмыштет куана ыле ... тыйын
 бригадыштет тыгай кӱлешан кугу опытым ыштынешт , а тый ?
    Александр : уке ... мый куанаш ом тӱҥал !
    Антонов : тиде кугу паша , Александр . академий гыч лӱмын
 опыт ышташ еҥ толын .
    Александр : ну , мо вара ?
    Антонов : районыштат , опытный станцийыштат тидын нерген
 телымак ойлымо ыле ... кызыт колхозный ученый Терентий
 Мальцевын методшым чыла вереат тергат .
    Александр : ну , вот , теат тергыза .
    Антонов : а ме тылат пуынена . тыйын грамотетат сита . тек
 студентка Яшмолкина дене коктын ыштеда .
    Александр : уке , мый тидым ом нал . тек весе ыштат ...
    Антонов : ӧрмаш , могай тый коштан улат ?
    Ландышев : вот мыят , александр , колыштам , колыштамат ...
    Александр : тый , ачай , коклаш ит пуро !
 Ландышев кидшым лупшалын , чуланыш кая .
    Антонов : а молан тый тиде опыт ваштареш улат ?
    Александр : именно тудлан , опыт - тудо эше **55** опыт
 веле . опыт тудо сайынат эртен кертеш , зиянымат ышта .
    Антонов : а моло вере ыштеныт !
    Александр : кузе мемнан дене лектеш , мый эше ом пале .
 мландым локтылына гын , вара мо лиеш ?
    Антонов : тый умыло , Александр ...
    александр : уке , тый умыло . тый мыйын шӱмышкем ончал , кузе
 тудо йӱла . ончыч вуйлатыше улам ыле , а ынде ...
    Антонов : ну мо , тыйым ойырен огыт ул гын , весым ,
 сайракым муын улыт ...
    Александр : сайракым ... ватем . ну мо , пусть ! ом ӱчаше !
 мыят вич ий вуйлатенам , чыланат пагалат ыле .
    Антонов : вет тылат иктат осал шомакым каласен огыл .
    Александр : а вуйлатышыжлан мыйым огыл , а весым ойыреныт .
    Антонов : вот тидыже чын !
    Александр : а вот тугеже мылам ида мешае , мый тыланда
 доказатлем , мыйым эше удырал шуаш ондак !
    Антонов : тыйын нерген тыге иктат ок ойло .
    Александр : Александр Ландышев эше колхозлан кугу полышым
 пуэн кертеш . а вот колхозым ушыштат , у вуйлатышым ойырышт .
 тунам мый , кидым лупшалын , колхоз гычшат кайнем ыле , а вара
 шоналтышым : молан тыге вигак вуйым сакаш ? ! мыйым вуйлатышылан
 ок йӧрӧ манын шотленда гын , брикадиржылан мый эше йӧрем .
    Антонов : вот тыгай оетлан мый тыйым , Александр ,
 йӧратем !
    Александр : а молан вара те мыйын орваш тоям чыкаш тыршеда ?
 мый тыланда доказатлынем , эрыкым мылам пуыза . мый тендан деч
 нимат ом йод , но мылам ида мешае . брикадирлан шогалтен улыда
 гын , мый шке брикадыштем тугай урожайым налнем , мыйын нерген
 уло республика ойлаш тӱҥалже . кунам герой лӱмым пуаш тӱҥалыт ,
 тунам мыйын фамилием эре первый лийже . а те мом мылам
 ыштыктынеда ?
    Антонов : почйотный пашам ! шке пасуштет рокым у семын
 куралын ӱдаш .
    Александр : а иктаж-можо келшен ок тол гын , тунам вара мо
 лиеш ? мый вет мландыжым сайын онченам : ӱяҥденам , телым лумым
 кученам . а тиде ӱдырет , туге куралын , чыла мландым локтыл
 кода гын , тунам вара мом ышташ ? ! кӧ деч урожайым йодаш
 тӱҥалыда ? мый дечем ? тидыже шагал , эше ойлаш тӱҥалыт : " йӧра
 эше Александр Ландышевым вуйлатышылан ыжна ойыро , ужат ,
 тудын пасужат чара ! " - маныт . уке , йолташ-влак !
 **56** Антонов : чыланат тыге ойлаш тӱҥалыт гын , вара опытшым
 нигуштат эртараш ок лий .
    Александр : мый ом пале , мом весе-влак ойлаш тӱҥалыт . мый
 шке верчем ойлем . а опытлан лӱмын опытный станций-влак улыт .
 те колхозым лабораторийыш савырынеда гын , тиде тендан паша , а
 мый киндым кушташ тӱҥалам ...
    Антонов : йоҥылыш ойлет тый , Александр . наука
 производство дене кылдалт шогыман .
    Александр : Григорий , тый мылам лекцийым ит луд . мый паша
 нерген ойлем , а тудо ...
 омсаште йӱк .
    Ландышев ( вес пӧлем гыч лектеш ) : пурыза , пурыза !
 пӧртышкӧ Галя ден кугу капан , лӧза ӱдыр , Полина
 Тимофеевна , пурат .
    Полина : унам кондем , Иван Иванович !
    Ландышев : пеш сай , Полина шӱжар ! толза , шичса .
    Галя : здравствуйте !
    Ландышев : салам , чакрак толза ! ( Клавдия лектеш . )
 Клавдия , теве Москва гыч толшо ӱдырет .
    Клавдия : пеш сай . шичса . илымашда-кутырымашда ? ( Галям
 пеш тӱткын онча . )
    Галя ( Клавдиялан . ) : сай . эргыда деч салам .
    Клавдия : пеш сай ! тугеже те мемнан Владимирым паледа ?
    Галя : палем ... чылаландат саламым каласаш шӱдыш . тудат
 вет мыйын гаемак практикыш шкенан республикыш толшаш .
    Ландышев : тиде мыйын эргым , Александр , колхозын
 бригадирже .
    Галя : тыландат , Александр Иванович , Владимир саламым
 каласаш шӱдыш .
    Александр : тау !
    Ландышев ( пӱкеным пуа . ) : шичса , уна лийза !
    Гала : мый минутлан гына . мый паша дене ... мый Александр
 Иванович дене кутырынем ыле .
    Александр : мый денем ?
    Галя : туге ! ме кызыт пасум ончен коштна .
    Антонов : ну , кузе вара ?
    Галя : тендан тыште ныл колхоз ушнен улмаш . кызыт ныл
 полеводческий бригада . кажне бригадын мландышт тӱрлӧ .
    Александр : кудыжын вара сайрак ?
    Галя : эн сай мланде тендан бригадыште .
 **57** Александр ( Антоновлан ) : колат ?
    Галя : Ландышев йолташ , мландыдаже уда огыл , а шурно
 лектышдаже ӱлнӧ ; нӧлташ кӱлеш .
    Александр ( кӱшкӧ ончалын ) : теве игече мом каласа .
    Галя : эре вет игечылан ӱшанаш ок лий , вес йӧнат уло . мый
 Терентий Мальцевын каҥашыже почеш опытым ышташ шонем , иктаж
 витле гектар мландым келгын - кумло-нылле сантиметрлан -
 куралын , икияшым ӱден ончена , ала тыгай йӧнат шурно сай шочаш
 полша .
    Александр : молан тынар келгын ?
    Галя : кашым савыралдегыч , келгын куралат гын , рок
 вӱдыжгым шуко кучаш тӱҥалеш . шокшо ий лиеш гынат , шучката
 огыл , вожшылан пушкыдо лиеш . тидыже утларакшым йытын ден икияш
 шыдаҥлан кушкаш чот полша .
    Александр : теве " Ӱжара " колхозышто ик гана пасум келгын
 куралынытат ...
    Полина : вара мо ?
    Александр : урожай вигак иземын .
    Ландышев : тидыжым молан ойлыштат ?
    Галя : тушто йоҥылыш ыштеныт . кашым савырал шуэн , йымал
 шинчалан рокым луктыныт .
    Александр ( Галялан ) : а те тыгай йоҥылыш деч огыда лӱд ?
    Ландышев ( сырыше гай ) : Александр !
    Александр : шып лиям ... шып лиям !
    Галя ( Антоновлан ) : Антонов йолташ , только плугым
 ямдылаш кӱлеш - куралме сӧремым савырал ынже кышке .
    Антонов : тидлан паша ок шогал !
    Галя ( Александрлан ) : эрлак тендан участкыште келгын
 куралаш тӱҥалына !
    Александр : а вот тидыже ок лий !
    Галя : молан ?
    Антонов : колышт , Ландышев !
    Полина : оҥай !
    Александр : мый брикадир улам . бригада ден мландым мыланем
 ӱшанен пуымо . мый тидын верч отвечатлем . мый кугу урожайым
 налшаш улам . государство ончылнат , колхозник-влак ончылнат
 тугай обязательствым пуэнам .
    Галя : ме тыланда полшынена !
    Александр : тау ... мый шкетынак иктаж-семын шотым муам .
    Ландышев : Саша , тидыже вет кугу паша !
    Александр : " Ӱжара " колхозысо семын лиеш гын , тунам вара
 мо ? тиде мотор ӱдыр тунам вара : " ах , вуеш **58** ида нал ,
 мый йоҥылыш лийынам " , - манешат , чыла ! а ме кинде деч посна
 кодына .
    Галя : тугеже мый ом пале , кузе лийман ?
    Полина : тиде вопросым правлениеш ончаш кӱлеш .
    Александр : ӧкымеш ыштыктынеда ?
    Ландышев : Александр , тый шоналте !
    Александр : ачай , мый чыла шоненам .
    Галя : оҥай паша ! мый тыге лиеш манын шонен омыл ыле .
    Александр ( Галялан ) : мом те шонеда , мый ом пале .
    Галя : теве кузе улмаш ! ( Ландышевлан . ) извинитлыза ,
 мыланна каяш кӱлеш .
    Ландышев : пурыза эше , ме рад лийына .
    Галя : Полина , кайышна ! эше Елена Васильевнам ужаш
 кӱлеш .
    Полина : чеверын .
    Галя : чеверын . ( каят . )
    Антонов : вучалтыза , мыят тендан дене пырля мием .
 ( омсаште . ) эх , Александр ! ( кая . )
    Ландышев : Александр , молан тый ӱдырым тыге обижайышыч ?
    Александр : мылам шке пасуэм тудын самолюбийже деч
 шергырак .
    Клавдия : тидыж дене Владимирымат обижатлет ... тиде ӱдыржӧ
 вет тудлан лишыл еҥже лиеш .
    Александр : да ? ну мо , ӱдыр уда огыл . пиалан лийышт ...
 но тидат мыйын пасулан нимогай отношенийым ок иметле .
    Клавдия : тыге сай огыл , Александр !
    Ландышев : Леналанат оҥай огыл , вет тудат тиде опытым
 тыйын брикадыште ыштынеже ыле .
    Александр : Лена , Лена ! Лена нерген сита ... Ленан
 моктымыжлан лийын мый пашам ыштем мо ? мыйын шке вуем уло . а
 мом тудо шона , мыйын пашам уке .
    Ландышев : пашат уло да туге чот , шокшын ойлет .
    Клавдия ( Александрлан ) : эргым , Ленаж дене келшыза .
    Александр : тый , авай , мыйын паша коклаш ит пуро .
    Клавдия : тендан ӱмбак ынде ончашыжат неле . тыйжат ,
 тудыжат орланеда .
    Ландышев ( окна дене ) : эргым , теве Лена толеш .
 кутырыза . уло чон пытен кутырыза . чон пытен кутырымаш - эм гай
 эмла . вот ме ик гана ават дене вурседалын улына , шарнет ,
 Клава ?
    Клавдия : тудым нигунамат ом мондо .
 **59** Ландышев : уло чон пытен кутырышнат , чыла эртыш !
    Александр : мыланем Лена дене неле , тудланат мый денем
 ласка огыл . мом ышташ , мый шкат ом пале .
 Елена пура .
    Елена : Александр , мо тиде тыгай ?
    Ландышев : Леночка , тый тыге огыл ... ласканрак . кумыл
 дене ...
    Елена : чытыза , ачай ! ( Александрлан . ) мый Полина ден
 студенткам вашлийым . тый шке бригадыштет опыт ыштыме деч
 кораҥынат ?
    Александр : да !
    Елена : тылат полшынешт .
    Александр : еҥын полыш ок кӱл , мый шке ыштен кертам .
    Ландышев : Александр !
    Елена ( изи пауза лиймеке ) : Саша , айда чон пытен
 кутырена . тыге сай огыл .
    Александр : а мо сай огылжо ?
    Елена : шич , Саша ... ( шкат шинчеш . ) шке воктекем ,
 кузе ожно воктекем шинчат ыле ...
    Александр : нимолан кызыт ок кӱл тиде , Лена !
    Елена : шич, шич , ит лӱд !
    Александр ( шинчеш ) : ну , шинчым !
    Елена ( кидшым куча ) : Саша ... шарнет вет , мый агроном
 улмем годымат тый денет южгунам ӱчашена ыле , вурседылнат ыле ,
 адак чыла эрта ыле . кызытат тугак эртен кертеш . только сайын
 гына ойлаш , умылаш кӱлеш .
    Александр : эх , Лена ! мыйын шӱмем ала-мо кӱреш .
    Елена : а тый шкендым кучо , Саша , да ит сыре ! вет мый
 мом шонем , тудым тылат ойлыде ом керт , мыйже колхоз
 председатель улам . теве тый Полинан бригадыш пушеҥге шындаш
 еҥым колтен отыл . тидыже вет Уставым нарушитлымаш лиеш .
    Александр : ну , мо вара ? паша гыч кораҥдыза !
    Елена : пашаже тушто огыл ... а кумшо бригадыште эрозий
 ваштареш кредалмаш - тиде пеш кугу паша . тушто иктаж кандашлу
 гектар мланде мардеж дене да шошым вӱд дене йӧршын локтылалт
 пытен , а тый ...
    Александр : кызыт мыйын кажне еҥ шотышто . кунам шке
 бригадыштем ӱден пытарем , тунам вара колтем .
    Елена : шкендыныште ! молан тый тыге ойлет :
 " шкендыныште ! " а моло участкыже ӧрдыж мо ?
    Александр : но мыйже вет шке бригадемлан веле вуйын шогем .
 **60** Елена : вет пашаже тыште огыл ! ончыч председатель
 ыльыч , ынде бригадир улат , тошто колхозешак полеводческий
 бригадын бригадиржылан кодынат ... ынде у кугу колхозын ушнымым
 нигузеат умылен от шукто . эре изи тархан гай шкендым кучаш
 тӧчет !
    Александр ( сырен ) : мый изи тархан ?
    Елена : а тый ит сыре , Саша ! мый тыйым обижаяш шонен
 омыл ...
    Александр : вот тый кузе мыйым лӱмдет улмаш .
    Елена : а тидым мый , Саша , шоналтыде ойлен колтышым . тый
 умыло : колхозник-влак вет кугу  колхозыш посна бригадын
 интересше верч кредалаш веле ушнен огытыл ...
    Александр : тетла мыйын тыйым колыштмемат ок шу .
 Ложкин содор пура .
    Ложкин : райком секретарь Железнев толын .
    Елена : Максим Кузьмич ? пеш сай ! ( Александрлан . )
 Саша , кайышна тудын деке !
    Александр : тый мо , куштырам пӧрт гыч лукнет ?
    Елена : куштыра гын , молан тудым пӧртыштӧ кучаш ? мыйын
 райком деч нимогай секретат уке . каена , мом каласа -
 колыштына .
    Александр : вот кузе ! официально кутыраш тӱҥалнет ?
    Елена : кайышна , Саша !
    Александр : ончыч шкетак кай , мый иктаж-семын шуам .
    Клавдия : Александр , мом тый ?
    Александр : жапше годым , авай , кидпӱан гыч кученат коштын
 улына . тиде когыляннат тунам сай улмаш . ынде тудо жап эртен .
    Елена ( пеш чот волноватлен ) : мый ... мый ... мый иктым
 гына каласынем ... ( ойлен пытарыде содор лектын кая . )
    Ландышев ( сырен ) : ошкыл почешыже ! поктен шу !
    Александр : ачай , ок кӱл нимоланат . ( изиш шоналтымеке ,
 йӧсын . ) мемнан паша келгыш каен . ( эркын лектын кая . )

 26  писатель ден ...   **61**
 икымше сӱрет
 палыме еҥ 1-се писатель дек пура . чурийже куаныше , шкеже ласка
 кутыра . шижалтеш : палыме еҥ 1-ше писательым моткоч пагала .
    палыме еҥ : салам лийже , салам лийже , пагалыме , шергакан
 тошто йолташем ! ... ( 1-ше писательым ӧндалеш , шупшалынат
 колта . ) кузерак тазалыкет ? черле отыл ? ватет таза ?
 шочшет-влакат таза улыт ?
    1-ше писатель : тау , пагален пурышыч ... ватем таза ,
 шочшем-влакат таза улыт , а мыйын ... нервем пужлен . **62**
 теве тамак шупшашат кудалтышым , ынде ландриным веле кочкам .
    палыме еҥ : тыйын чурийвылышет пеш чевер , тӧрланыше гай
 коят .
    1-ше писатель : но-о ? .. а тый ...
    палыме еҥ : мый шукерте огыл тыйын возымо книгатым лудым .
    1-ше писатель : вара кузерак ?
    палыме еҥ : мый иктым ом умыло , молан газетыште тыйын
 книгатым вурсен возеныт ?
    1-ше писатель : очыни , возаш шотемак уке .
    палыме еҥ : йоҥылыш ойлет , нуно кӧранат ! ..
    1-ше писатель : тый тыге шонет ?
    палыме еҥ : калык тыге шона ! ..
    1-ше писатель : но-о ? .. ӧрмаш паша ...
    палыме еҥ : ом лӱд , вик каласем , тыйын книгат -
 ге-ни-аль-ный ! молодец улат ( 1-ше писательым шупшалеш .
 тудыжын йывыртымыж дене шинчавӱдшат лектеш . ) эх , мый гын ,
 тыйын гай писательым мемнан республикыште тетла ом уж . тый
 кызытак классик , основоположник улат ! вашке мировой славым
 солалтет !
    1-ше писатель : классикше лиямак ! .. мыйым кызыт огыл , а
 шӱдӧ ий гыч веле умылат . а кызыт тый гына мыйым умыленат .
 тау ! .. ( ӱстелже гыч арака кленчам луктеш , чаркаштым ваш-ваш
 пералтен , йӱыт . )
    палыме еҥ : тыйын шергекан тазалыкет верч ! ончыкшымат тыгаяк
 эпопейым возаш желатлем ! гениальный еҥын тазалыкше да
 творчествыже верч ! ..
    1-ше писатель : тау , шергакан йолташ ! мый у книгашем тыйын
 образым положительный геройын образше семын луктам ! тыйын
 лӱмет , мыйын трудешем кодын , шӧртньӧ кече семын йолгаш
 тӱҥалеш . ( палыме сҥын кидшым шокшын кормыжта . )
    палыме еҥ : мыйын тый декет ик изи йодыш : мыланем иктаж
 кокшӱдӧ теҥге оксатым кӱсын пу .
    1-ше писатель : шергакан йолташ , тыланет мый нимонат ом
 чамане . пожалуйста ! .. ( оксам пуа . )
    палыме еҥ : вот Tӱй настоящий писатель улат ,
 ге-ни-аль-ный !
 кокымшо сӱрет
 палыме еҥ 2-шо писатель дек пура . чурийже куаныше , ласкан
 кутыра . шижалтеш : палыме еҥ 2-шо писательымат чот пагала .
    палыме еҥ : салам лийже , салам лийже , пагалыме , шергакан
 тошто йолташ ! ( 2-шо писательым ӧкымешак ӧндалеш , шупшалынат
 колта . ) кузерак тазалыкет ? черле отыл ? ватет таза ?
 шочшет-влакат таза улыт ?
 **63** 2-шо писатель : тау , таза улам . ватемат ,
 шочшем-влакат таза улыт .
    палыме еҥ : о-о , могай чевер чурий ! иктаж лу килолан
 тӧрланыше гай коят .
    2-шо писатель : а тый ...
    палыме еҥ : а тый адак иктаж-могай поэмым але романым
 возгалет ?
    2-шо писатель : изишак возгалем . теве ...
    палыме еҥ : эртак пӧртыштӧ шинчет , калык коклашке лекташ
 кӱлеш , мемнан дене пырля ... ( пагаржым пералтен ончыкта . )
    2-шо писатель : а мый теҥгече гына ял гыч пӧртыльым . ик
 РТС-ыште тылзе утла пашазе-влак коклаште илышым .
 творческий командировкым налынам ыле . ох , могай чапле , виян
 калык !..
    палыме еҥ : РТС - тиде ик шот , а тошто палымым мондаш ок
 лий . кызыт магазиныш столичныйым , коньякым конденыт , пиват
 рестораныште пешак свежий ...
    2-шо писатель ( йӱштын ) : вара могай сай паша дене мый
 декем ?
    палыме еҥ : пашаже ... шукерте огыл тыйын книгатым лудын
 лектым . ом лӱд , чыным каласем , мый тый дечет тале писательым
 мемнан литературышто тетла ом уж . тый кызытак классик улат ! а
 эше мыняр возет ? мировой слава тыйын лиеш !
    2-шо писатель : мый чап нерген ом шонкале .
    палыме еҥ : ом ӧр , вик каласем , тыйын шукерте огыл лекше
 книгат - ге-ни-аль-ный ! молодец улат . ( 2-шо писательым
 ӧкымешак шупшалеш . ) арам огыл тыйым газетыште моктат . вара
 гонораржым сай шӱдыральыч докан ?
    2-шо писатель : эше мом каласет ?
    палыме еҥ : иктаж шӱдӧ теҥгем кӱсын пу-ян ?
    2-шо писатель : пеш пуэм ыле , но оксам кучылт пытаренам ,
 нигузеат пуэн ом керт .
    палыме еҥ : ай , мый тыгак лиеш манын шонышым ... тыйын гай
 чаҥга еҥ деч ик чаркамат йӱын от керт . а эше писатель ! ..
 писательжат так шотлалтат веле , писатель лӱм денет койышланен
 веле коштат . могай тый писатель ? ! ни возен от мошто , ни ...
    2-шо писатель : лек тышеч !

 27  Элнет    **64**
     икымше ужаш
    изи тайыл почеш мунчалтен волышыжла Сакар ече вуйжо дене
 нулго воштырым шуралтыс . нулго воштыр кож укшым перыш , кож укш
 гыч Сакарын вуйышкыжо мамык гай пушкыдо лум кырпак камвозо .
 йӱштӧ лум , сога кӧргыш пурен , Сакарын могыржым чыгылтыш ,
 шӱргышкыжӧ шыжалтын , шулыш , шинчавӱд гай яндар вӱд лийын , эр
 лупсла шӱргӧ мучко чыпчалте . Сакар вуйжым нӧлтале , шӱргыжым
 шокшыж дене ниялтыш , кож вуйышко ончале , тунамак кож укш лоҥга
 гыч , тыгыде кӱрен лышташ гай койын , пӱгыльмӧ шӱм йогымым ужо .
 Сакар изи ваштарым руалтен кучыш , ваштар йыр савырнен , ечыжым
 тайыллан тореш ыштен шогале . пычалжым кок кидше денат пеҥгыдын
 кучыш . Сакарын име гай пӱсӧ шинчаже кож укш лоҥгашке керылте ,
 пӱгыльмӧ шӱм йогымо корно дене кож мучко шерын кӱзаш тӱҥале .
 пел кож деч кӱшнырак , укш вожынышто , ошемалтше кужу почшо
 дене леведалтын , шем пылыш мучашышым шогалтен , кок ончыл йолжо
 дене пӱгыльмым ишен кучен , ур шинча , пӱгыльмӧ нӧшмым сӱвызен
 кочкеш . Сакар ече **65** тычше лумышко волыш , кок йол
 тошкалтыш чоло ӧрдыжкӧ кайыш , ладра нулго йымалан шогале , вара
 эркын пычалжым виктыш . чодра тымыкым сургалтарен , пычал пудешт
 кайыш . ур , лаштыра почшым шаралтен , ӱлкӧ камвозо . тунамак
 вес кож гычын лумышко шемалге-кӱрен тӱсан , выльгыжше пунан ,
 кужу кутышан янлык тӧрштыш : тудат урым ваҥен толын улмаш .
 теҥгече вочшо лум , пушкыдо гынат , келге огыл . луй , юшт-юшт
 тӧрштен , вес кожыш кӱзен кайыш , лумым йоктарен , кож гыч кожыш
 юргаш тӱҥале . Сакар , ечыж дек содор гына толын , урым
 солалтыш да луй почеш чымалте .
    лум яклака , ече куштылгын мунчалта . Сакар кайшыжлак ,
 лачыжым почын , урым пыштыш , пычалжым шӱшкаш тӱҥале . Сакарын
 шӱм пыртка , - " эх , кузе тиде луйым солалтен налаш , вара
 Чужган кугызалан тӱлышаш парымже ок лий ыле ! .. " луй ,
 Сакарлан ӱчым ыштымыла , нигушкат ок шич , эре ончык кая .
 пӱнчер тӱрышкат шуо , тореш межамат эртыш , Сакар ноенат
 пытен , луй эре ончык веле кая . " ала тиде луй огыл , ала тиде
 мыйым таргылтыш ондален наҥгая ? " , - Сакар шоналтыш , кӧргыж
 дене юмыжым удыл нале . луй тыгак , кож вуйла гыч лумым
 йоктарен , Сакарым оҥарен кая . " чу , тыге огыл , - шоналтыш
 Сакар , - изишлан поктымым чарнышаш , луйым ондалшаш ...
 садыгак тудо мый дечем ок утло ... "
    Сакар шогале , лаче гычше урым лукто , вара ятыр ончен
 шогыш . ур - пеш мотор , коваштыжат изи ок лий , Чужгай кугыза
 иктаж ныллекокырым пуа дыр , а пазарыш наҥгаяш гын ,
 витльыкокырымат налаш лиеш . урым ончымыжо Сакарын чонжым ыш
 лушто , утларак веле алгаштарыш : луй коваште , шагал гын , лу
 теҥгем шога ! Сакар пычалжым чотрак кормыжтале , луй йоктарыме
 лум пале дене ечыжым мунчалтыкташ тӱҥале .
    луй Пареҥге шӱргӧ лопыш шуо . кайшыжлак нер ӱпшыжӧ шиже :
 тораштак огыл ала-мо пеш тамлын ӱпшалтеш . луй жаплан кож вуеш
 шинче , пылышыжым шогалтыш . йырым-ваш нимогай йӱк-йӱанат ок
 шокто . тушман шеҥгелан кодын . луй тарваныш да , тамлын
 ӱпшалтме верыш кайыш . изиш каймеке , руэм тӱрышкӧ лекте . руэм
 вес тӱрыштӧ кугу шопке шога . шопке воктен **66** кадыр писте
 эҥертен . тамле ӱпш шопке гыч лектеш . луй кож гыч пистышке ,
 писте гыч нулгышко тӧршталтыш , тушечын - лумышко . лум ӱмбач
 вигак шопке дек жайыш . шопкеште иктаж пырнят пеле кӱкшытыштӧ
 шиште чӱҥгымӧ рож уло . луй , шопкешке кӱзен , саде рожеш йомо .
 шукат ыш лий , Сакарат толын шуо . шопке йыр пӧрдын савырныш .
 " тыште " , - мане . адак шопке йыр савырныш . вож гыч тӱҥалын ,
 парчаш шумешке писе шинчаж дене ончен нале . " ик рож веле " ,
 - мане ... кыдал гычше изи товарым налын , шопкем перыш . уке ,
 луй ыш лек . адак перыш , луй адак ыш лек . " мо вустык
 улмаш ? .. тыге огыл гын , мый вес семынат моштем ... " Сакар
 изи шопкем руале , важык кутыш тоям ыштыш , кыдалысе погажым
 руден , ик вуйжым кужун коден ӱштале , пота мучашешыже тоям
 кылдыш , вара кадыр пистыш кӱзыш . кадыр писте дене шопкесе рож
 дек лишеме , шопке тояжым товарже дене рожыш перен шындыш , вара
 шеч кутышым коден руал нале . " ынде от утло " , - мане . писте
 тӱҥыш волыш , лаче гычше кинде шултышым лукто , ечыжым чийыш ,
 вара , кочкын-кочкын , тореш межа могырышкыла ошкыльо ... " тиде
 луйым , илышынек кучем гын , земский начальник дек наҥгаем .
 тудо тугайлан пеш куана маныт " , - тыге Сакар тореш межаш
 лектын шогале .
    лачак тиде жапыште пӱнчӧ корно могырым Куван Семон , ола
 вӱльыжым кычкен , терешыже изи эргыжым шынден , кудал толеш .
    - Семон изай , шого !
    - тпру-у ! - Семон имньыжым шогалтыш . - тый , Сакар , мом
 коштат ?
    - тый , Семон изай , кушко кает ?
    - кордонышко пу лукташ .
    - пилат уло ?
    - уло .
    - Семон изай , мый тыланет теҥгем пуэм ыле , ик шопкем
 йӧрыктен , пӱчкеден , намиен пуэт ыле гын ... мыланем пеш
 кӱлеш ... ужмо шопкем клепкылан пеш келшышыла чучеш . шкат
 шинчет , мыйын имнем уке , садыгак тарлыде огеш лий .
    - кастене намиен пуаш лиеш . кас марте тыят иктаж йыр коштын
 савырнет . иктаж урым лӱет .
 **67** - уке , Семон изай , кастене огыл , мыланем кызытак
 кӱлеш ... пе-эшак кӱлеш ... кордонышко тый эрлат шуат , а мый
 эрла пазарыш кайнем .
    - кузе вара ыштена ? ... кордоныш пу лукташ срокшо шуко ок
 код , маныт . мом ыштена , Оньой ? ... тый , Сакар , оксажым
 пуэт веле мо ?
    - оксам эрлак пуэм .
    - шопкетше кушто ?
    - айда почешем .
    Куван Семон имньыжым савырыш да , лумым келын , Сакар
 почеш кайыш .
    - только тый , Сакар , чодра орол мойын вашлиеш гын , шке
 шотым ыштет , мый улазе веле лиям .
    - шке шотештарем , Семон изай , тый улазе веле лият .
    ик чырык шагат гычын шопке деке миен шуыт .
    Семон изай , уна тиде шопкем руэн наҥгайнем .
    - воракан огыл ?
    - уке , вораканла ок чуч .
    - ну , Сакар , кучо ! - Семон , пилям кучен , вес вурдыжым
 Сакарлан шуя .
    чыж-чож , чыж-чож йыгаш тӱҥальыч . шукат ыш лий , шопке лый-й
 койын тайналте , рӱп веле шоктыш , воленат возо . рож тура шелын
 кайыш . шелше гыч луй юшт веле койо , лектынат возо , кож
 вуйышко кӱзенат кайыш . Сакар пычалым руалтыш , луй почеш
 чымалте . Куван Семон дене эргыже ӧрын кодыч .
    Куван Семонын шинча тӱлыжгырак , луй лектын кудалмым ужын
 огыл . изи эргыже гына ала-могай кужу кутышан пырыс гае янлыкын
 пушеҥгыш кӱзен каймыжым ужын .
    - тиде Сакар мом тӧча ? шопкем йӧрыктыктыш да шкеже куржо
 велыс . мемнам мыскылен тыш конден кодыш ужат ...
    - ачий , Сакар изай ала-могай пырыс гай янлык почеш куржо .
    - мо вара , тыште луй улмаш мо ?
    - ончо , ончо , ачий , тышке мӱкш лектыт . ончо , ончо , кузе
 кудалыштыт !
    кернакак , шелше гыч мӱкш-влак лектыт . лектыт да йӱштеш
 ӱҥгыргат , колат . Семон пилям нале :
    - Оньой , айда пӱчкына .
    Куван Семон эргыж ден коктын шелше кок могыр гычын шопкем
 пиля дене пӱчкыч , вара товар дене шельыч . шопке кӧргашан
 улмаш . кӧргаш тич мӱкш караш . мӱйжӧ кылмен нугыдемын гынат ,
 нулго кишла чылгыж лектеш .
 **68** - мом ыштена , Оньой ? кузе наҥгаена ? умбач тувыретым
 кудашат гын веле ?
    Куван Семон , мӱкшым ӱштын-ӱштын , карашым товарже дене
 тӧргалтен , эргыжын тувырышкыжо опта . пытартыш карашым пыштымыж
 годым ала-кӧ кӱжгӧ йӱкын кычкырал колтыш :
    - те тыште мом ыштылыда , а ! ?
    Куван Семон ончал колтыш : шопке пӱчкыш воктене чодра орол
 Токтар шога . Семон теве-теве волен шинчеш . Токтар адакат
 чотрак кычкыра :
    - а , те тыште мӱкшым грабитлаш ! тыге ышташ тыланда кӧ
 шӱден ? кӧ деч йодын улыда ? а ?
    - Капитон Иваныч , мемнам тышке Сакар кондыш .
    - могай Сакар , адак ? кушто Сакар ?
    - тудо ала-могай янлык почеш куржо .
    - кушко куржо ?
    - ече дене кайыш .
    - кушко кайыш ?
    - уна тышкыла ! - Семон кидше дене чодра лоҥгаш ончыктыш .
    - а тыйже молан тиде шопкем руэнат ?
    - мый огыл , Сакар руыктен .
    - адак Сакар ! могай Сакар ? ..
    - мемнан ял ... Епрем Сакар ...
    - айда , имнетым савыре , казенный домышко каена !
    - молан казенный домышко ?
    - кузе молан ? протокол возаш !
    - Капитон Иваныч , мый винамат омыл , Сакар кондыш .
    умбалне шӱл-лт пычал дене лӱймӧ йӱк шоктыш .
    - уна , Сакарак лӱйыш докан . Капитон Иваныч , колто ,
 протоколым ит возо .
    - ну , йӧра , протоколым ом возо , только тиде мӱйым мый
 декем наҥгае , ватемлан пу .
    - ой тау , пеш тау , Капитон Иваныч ! чечас намиен толам .
    - Сакарет тышкыла кайыш , манат ?
    - уна , ече кышаже ...
    - почешыже каен ончышаш , тудо , каварен кертдыме , тушто мом
 лӱлтеш ? билетшат уке дыр ?
    Токтар ечыжым чӱйыш , Сакарын кышаже дене кайыш . Куван
 Семон имньыжым савырыш да Токтар илыме казна пӧртышкӧ каяш
 тарваныш .

 28  уста кид    **69**
    апрель тылзе мучаш . кугарня . кугу Мушко ял урем дене
 еҥ-влак Шернур пазарыш каят .
    ял мучаште кок канде окнан пӧрт ваштареш пазарыш кайше калык
 погынен . тӱшка калыкым ужын , молат тушкак вашкат .
    - мо тыгай , иктаж-мо лийын мо ? - калык тӱшкам шерын пураш
 тӧчышо-влак икте-весышт деч йодыт .
    - итат йодышт , - калык кокла гыч мӧҥгеш лекташ тӧчышӧ
 илалшырак ӱдрамаш пелешта , - мемнан пошкудына Петр Павылын
 изи эргыже Выльып модыш вӱд вакшым ыштен . ӧрат веле , тыгай
 тыгыде пудырго йоктеак кузе гына ыштен моштен !
    - кай , ала-мом ойлыштат , Петр вате еҥгай , - пазарыш каяш
 лекше пошкудо самырык вате ӱшаныдымын вашешта .
    - товатат , чылт вӱд вакшак , - Петр вате , самырык ватым
 тӱкалтен , вуйжым савен-савен умылтара . - чын вакш гаяк
 шылдырге гына йоҥышта .
    самырык ватат модыш вӱд вакшым шке шинчаж денак ужаш ончыл
 радамыш шеҥын пура .
    - ынде-е ушемак кайыш , - эрдыжым пералтен , ӱдрамаш вакш
 ончылан шогалеш . - кузе тыге ыштен моштен ? кӧ вара ынде тидым
 шонен луктын ?
    - мый шке-э ! - кугешнышыла пелешта модыш вӱд вакш ончылно
 шогылтшо иктаж кандаш ияшрак йошкар вуян рвезе .
    - Павыл изай , тый , очыни , шке уста кидет дене ыштен
 руэнат ? - саде ӱдрамашак окна йымалсе олымбалне шинчылтше
 илалшырак пӧръеҥ деч йодеш .
    - уке , - куанымыжым шылтыде , пӧръеҥ кугешненак пелеста , -
 тиде ганалан Выльып шкеак Каврий изажын полшымыж дене ыштен !
    - а мый пуалтыме машинымат шкеак ыштенам , - изи йоча
 каласкалаш пиже . - тудын дене пуалташат лиеш , а теҥгече мый пу
 дене кайыкым ыштенам !
    тиде 1923 ийыште лийын . тылеч варат уста икшывын ыштыме
 ӱстел , пӱкен , шкаф , кайык-влак тудын модышыжым эреак ешарен
 шогеныт .
 **70** - уста икшывым куштет , Павыл таҥ ! - кӧранышыла ойленыт
 пошкудо-влак Павел Петровичлан .
    кугу Мушко ялыште Павел Петрович пагалыме еҥ лийын , вет
 тудо тиде кундемыште ик эн уста айдемылан шотлалтын . тудын
 кидше нимогай паша дечат чакнен огыл . столяр пашам-ма , але
 слесарь пашам-ма - чылажымат устан ыштен моштен .
    ожно тудо поян-влакын кумылыштым шуктен , уста кидше дене
 нунын сурт ӱзгарыштым сылнештарен , тазалыкшым пытарен гынат ,
 пашажлан кӱлеш семын аклымашым муын огыл .
    - тазалыкем начаремеш , - чӱчкыдын вуйым шийын тудо Выльып
 эргыжлан . - тунем , эргым , тунем . кеч тый ачатын мастарлыкшым
 аралаш тунем . илен-толын , ала тыйын уста кидетым кӱлеш семын
 аклат . мыйын тыршымемым , мыйын пашамым ожно иктат аклен огыл .
    Павыл кугыза , кастене пычкемышалташ тӱҥалше кава тӱрыш
 ончен , ала-кӧм вучышыла койын , кугун шӱлалтен , эргыжын уста
 кидшылан куанен , тудым вуйжо гыч лыжган ниялтен ...
    вашке тиде суртыш ойго тольо : Павел Петрович колен
 колтыш . ачажын сугыньыжо изи Выльыплан курымешлан шарнаш
 кодо . тиде ийыштак тудо школышто тунемаш тӱҥале . теле жапыште
 тунемше-влакын кид пашаштым ончыктышо выставка увертаралтын .
 Филипп Шабердин тиде выставкыш писте дене ыштыме имне фигурым
 конден . тиде экспонат школьный выставкыште первый верым налын .
 туныктышо Михаил Ермолаевич Вершинин самырык рвезым сеҥымаш
 дене саламлен , ончыкылык пашалан кумылаҥден .
    тыге тудо скульптура пашалан , сӱретлымаш искусствылан
 утларак кумылаҥын .
    Филипп Шабердин тунемме жапыштак скульптура да живопись
 нерген шуко книгам лудеш , Советский Союзысо уста художник ден
 скульптор-влакын пашаштым эскера , тунемеш .
    рвезе жап тыршен тунеммаште , а варажым туныктымо пашаште
 эрта . скульптура да живопись нерген шонымаш рвезе еҥын вуйжо
 гыч ок лек . " художник лияш , скульптор лияш ыле , - шонен
 тудо , - вет мемнан жап ачий годсо жап огыл , мыланем полшат ,
 мыйын пашам сайын аклат , тыршаш гына кӱлеш " .
                  ...
    Великий Отечественный война деч вара морской флот радам гыч
 пӧртылмек , Филипп Павлович Шабердин М Шкетан лӱмеш
 Марийский Государственный театрыш **71** бутафорлан пашам
 ышташ пура . тудо тыште шке творчествыжлан полшен кертше
 лабораторийым муаш , усталыкшым умбакыже нӧлташ шонен .
 театрыште тудо спектакльлан кӱлеш бюст ден барельеф-влакым
 ыштылеш  жапым муын , скульптурный искусство денат заниматлаш
 пижеш . кӱчык жапыште гына тудо папье-маше кагаз дене
 Сталинын , русский ученый-влак Менделеев ден Павловын ,
 русский классик Горькийын бюстыштым устан пӱчкенен да пу дене
 Гераклитын бюстшым ышта . тылеч посна сценылан кӱлшӧ шуко
 статуй-влакымат ыштылеш . самоучка-скульптор театрын бутафорный
 цехшым творческий лабораторийыш савырен .
    1949 ийысте самоучка-художник-влакын пашаштым ончыктышо
 республиканский выставкылан Филипп Павлович писте пу дене
 ыштыме " Марий ӱдыр-студенткан " фигурыжым ямдылен . тиде
 экспонат выставкыште кокымшо верым налын . выставка деч вара
 Шабердинын пашаже дене поснак интересоватлалташ тӱҥалыныт .
 икана Искусство паша Управленийын начальникше самырык
 скульпторым кумылаҥдыше да тудым творческий пашалан ылыжтыше
 заданийым пуэн :
    - Филипп Павлович , - ойлен тудо , - мыйын шонымаштем , те
 утларак сложный скульптурный пашамат шуктен кертыда , очыни .
 мыланна марий литературын классикше Шкетанын бюстшо кӱлеш . ала
 тиде пашалан те пижыда ?
    тунам самырык скульптор шке вийжылан ӱшаненат , ӱшаненат
 огыл , манаш лиеш : " но тӧчаш кӱлеш , ала лектеш " , - шонен
 семынже да тиде заданийым шукташ пижын .
                ...
    1949 ий . 11 сентябрь . рушарня . жап кечывал дек лишемеш .
 оршанка селасе площадьыш шуко калык погынен . тӱжем дене еҥ-влак
 шовыч дене леведме ныл метр кӱкшытан памятник ӱмбак ончат .
    - ме таче , - шокта трибуна гыч райсовет исполком
 председательын йӱкшӧ , - мемнан районышто шочшо марий
 писатель-классик Яков Павловиц Майоров-Шкетанлан памятникым
 почына ! ..
    площадь мучко сово кырымаш шергылтеш . лента-влак пӱчкылтыт ,
 памятник ӱмбалсе вынер мунчалтен вола .
    - Япык ! Павыл Япык ! - йӱк-влак шергылтыт . - йӧршеш
 Япыкак ! тудак !
    тиде марий калыкын йӧратыме писательже - Шкетанын ялже гыч
 памятникым почмашке лӱмын толшо еҥ-влак - **72** рвезыжат ,
 шоҥгыжат Шкетанын бюстшым илыше еҥла вашлийыт .
    - тиде минутышто мый эн чот тургыжланенам , - ойла скульптор
 Филипп Павлович Шабердин . - писательын пошкудыжо-влак
 Шкетанын бюстшым ала пален огыт керт , манын лӱдынам ыле . вет
 мый тудо бюстым изи снимок почеш гына ыштенам .
    самоучка-скульптор шке чапле пашаже дене республикысе
 шемер-влак коклаште кумда пагалымашым муын . тудын уста кидше
 дене ыштыме экспонат-влакым калык йӧратен онча .
    1949 ийыште Марийский АССР Верховный Советын
 Президиумжо искусство пашаште чапле сеҥымашым ыштымыжлан
 Филипп Павлович Почетный грамота дене наградитла , а 1951
 ийыште тудо кокымшо Почетный грамотым налеш . тидыже
 скульпторым пашашке у вий дене пижаш кумылаҥден , да тиде
 ийыштак тудо у произведенийым ямдылен : " Шӱвырзӧ " ден
 " Тӱмырзын " фигурыштым писте пушеҥгым пӱчкеден ыштен . кызыт
 " Шӱвырзӧ " ден " Тӱмырзӧ " , " Марий студентка " , йомакысе
  ӱдыр " Пампалче " Ленинградыште , СССР калык-влак
 этнографический музейыште , шогат .
    мемнан республикын правительствыже Филипп Павлович
 Сабердинын пашажым кӱкшын аклен : Марийский АССР
 Верхозный Советын Президиумжо тудлан Марийский искусствын
 заслуженный деятельже лӱмым пуэн .
    Филипп Павлович сӱретлашат уста . маргостеатрыште тудо 1953
 ийыште М Шкетанын " Ачийжат-авийжат " пьесыже почеш
 спектакльлан сылне декорацийым ямдылен . тудын тиде пашажымат
 зритель кӱкшын аклен .
    тылеч вара первый марий скульптор , Марийский АССР
 искусствын заслуженный деятельже Филипп Павлович Шабердин шке
 вийжылан да усталыкшылан эше пеҥгыдын ӱшанаш тӱҥале , уло вийжым
 пыштен , пашажым тыршен ышта . пытартыш ийлаште тудо лу утла у
 скульптура дене национальный марий искусствым пойдарыш . марий
 писатель-влак Чавайнын , Шабдарын , Орайын , Микайын да шуко
 моло марий писатель-влакынат скульптурыштым фотокарточка почеш
 ыштен .
    1958 ийысе кеҥежым Звениговский район , Кокшамар селаште
 илыше колхозник-влак марий скульпторын черетан пашаж дене палыме
 лийыныт : пӱтынь марий калыкын чот пагалыме , первый
 композиторна Иван Степанович Палантайлан шындыме памятник
 почылтын . Кокшамареш шочын-кушшо первый марий мурызын
 скульптурыжымат Филипп Шабердин кугу усталык дене ыштен .
 Палантайлан памятник почмашым кокшамарец-влак кужу жап **73**
 маншыла , Палантай постамент ӱмбач ялт чонанла пошкудыжо-влак
 ӱмбаке онча . тиде кече скульпторынат илышыштыже эн пиалан ,
 нигунам мондалтдыме кече лийын .
                  ...
    рушарня . Йошкар-Олаш ял гыч толшо марий ӱдыр ден вате-влак
 краеведческий музейын я ик залышкыже , я весышкыже пурен-пурен
 лектыт , республикынан поянлыкшым , тудын пӱртӱсшым , марий
 шемерын ожнысо да кызытсе илышыжым ончат .
    - вӧдыр вате еҥгай , тол вашке тиде комнатыш , - кычкыра шем
 мыжерым чийше самырык ӱдыр , - тыште сӱаным ончыктат ала-мо ? !
    пеледышан шовычым пидше самырык ватат ӱдырын кычкырыме велыш
 вашка . омса лондем гоч тошкал гына шукта , тунамак тӱҥшӧ гай
 лийын шогалеш .
    - кай , мо тиде тыгай ? ! - сывыным чиен , куштышо сӱан
 вате-влакым , нунын деч тораштак огыл вӱргенчык йымалне шинчыше
 ӱдырым , а воктенже качымарийым , умбалнырак тӱмырзӧ ден
 шӱвырзын кадыргыл койышланымыштым ончыштеш . - мо , эре ик
 семынак шогат , тугеже , чонан огытыл аман , - ышталеш да
 лишемынак онча .
    - эй , калтак , чылт илыше гаяк шогылтыт-ыс ! - ышталеш
 самырык ӱдыр , - могай уста кид тидым ыштенже моштен гын ? ӧрат
 веле !
    вес комнатыште ожнысо марий ешын илышыже , пӧрт кӧргыжӧ
 ончыкталтын . пычкемыш шем пӧртыштӧ шоҥго пӧръеҥ йыдалым ыштен
 шинчылтеш , ватыже вынерым куа , иктаж лу-латик ияш ӱдырышт
 олдырчо дене аважлан чывигым ыштылеш . шем пусакыште юмоҥа ,
 комака воктен шӱргӱштыш , ишкыште азям кеча . тиде пӧртыштӧ
 ниможат огеш куандаре , марий еҥын ожнысо илышыжым ончен ,
 кумылет веле тодылалтеш . тудым тачысе пиалан , весела да
 культурный илыш дене таҥастарымек веле , шӱм куан дене темеш .
    тиде экспонатат - Филипп Павлович Шабердинын уста пашаже .
 музейыш ончаш пурышо кажне еҥым Шабердинын скульптурыжо ,
 чучелыже-влак шагал огыл ӧрыктарат , кажне еҥ тудын пашажым
 шагат дене ончен шогылтеш .
    - сайын , моштен ыштыме ! - пелешталеш кажныже .
    тыйын ыштыме пашатым калык йӧрата да кӱкшын акла гын ,
 очыни , тидын деч кугу пиал илышыште нимоат лийын ок керт .
    - эх , шке калыкемын историйжым , шочмо вер-шӧремын ий гыч
 ийыш писын кушкын да вашталт толмыжым , **74** тудым тӱзатыше ,
 пӱртӱсым йӧршеш пужен ыштыше еҥ-влакын образыштым ала-мо чоло
 кугу куан дене ончыктымо шуэш ! но вот ... тидлан лӱмын
 мастерскоем гына уке , - ӧпкелымыла пелешта Филипп Павлович
 Шабердин . - но тудо вашке лиеш , вот уже тунамже ... - тудо
 куанен шыргыжалеш да кок кидшым ваш йыгалта . - республикысе
 шемер-влак мыйын оҥай пашам але шуко ужшаш улыт . жап мемнан
 тугае : эре уым да уым кычалме шуэш , - тугак шыргыжалын ,
 умбакыже ешара : - " ала тыйын уста кидетым кӱлеш семын аклат "
 манын ыле ачам . ачамын ойлымыжым мый кызытат шарнем . чыным
 ойлен тудо . мый эн пиалан жапыште илем . мыйын пашам
 правительство кӱкшын аклен . родной элемын , калыкемын
 культурыжым да чапшым нӧлтымӧ пашашке мый уло виемым пыштем .

 29  куд вочко мӱй    **74**
    тений мыйын илышыштем кок кугу происшествий лийын кайыш .
 иктыже : ватым нальым , кумшо ватым . а вес происшествийже
 оҥайрак корно дене каен колтыш . тидын нерген рашрак каласыде ок
 лий . шошым , кумшо ватым налмекем , колхоз правлений мыйым мӱкш
 ончышылан шогалтыш . мый ынем шогал ыле .
    - мый , манам , ом мошто ала ... ала , маньым , весым
 шогалтеда ?
    - весе нигӧат моштышо уке , - маныт .
    - тый ават дене пырля мӱкшым ятыр онченат , садлан , маныт ,
 монден отыл .
    - чынак , маньым , авам дене онченна ыле , маньым , авам
 колымек , мӱкшыжат колен пытен .
    - а тый колхоз мӱкшым сайрак ончо , ит пушт , - маныт . -
 шогалат мо ? - йодыт .
    - шогалаш лӱдмашан , - маньым . - адакше , маньым , шукерте
 огыл оръеҥым налынам . оръеҥ дене пырля пашаш коштмо шуэш , -
 маньым .
    чыланат воштыл колтышт .
    - аха-ха ! лӱдат улмаш ! оръеҥым иктаж рвезе шупшын налеш ,
 манын шонышыч , ужат ! ..
    мый чылт аптранышым . чынак , мый садымак шонкален шинчем
 ыле .
 **75** туге ойлышашда уло гын , маньым , мый мӱкш ончаш
 шогалам . арам ойледа , маньым : мыйын ушышто тугай кӱлтымаш
 шонымаш уке .
    шогальым . мыйын оръеҥем вигак нержым куптыртыш , пурла
 йолжым ала молан чумалтымыла ыштыш .
    тевыс , шонем , руш манмыла , " медовый месяцет " тӱҥалешат .
 оҥай лиеш : шке мый - мӱкш ончышо , вате - оръеҥ , лачак " мӱан
 тылзым " эртарена .
    кечын отарышке коштам . отар - корем серыште , кечылан
 ваштареш . тушто тӱрлӧ чия дене чиялтыме кумло омарта шогат .
 отар кӧргыштӧ тыгыде куэ-влак кашакын-кашакын кушкыт .
 тӱрлӧ-тӱрлӧ пеледыш пеледаш тӱҥалын . корем пундаште шошым деч
 кодшо вӱд йылгыжеш . тушто мӱкш-влак ызгат , вӱдым налыт .
 отарын вес мучашыштыже , пистер йымалне , омшаньык леведыш
 коеш . коремын вес серыштыже колхозын кинде амбарышт-влак
 шогат .
    мланде койын кӱэш . кече шокшо , мӱкш-влак пеш веселан
 коштыт , мо кӱлешым эксыде нумалыт . мый дечем ончыч шогышӧ
 Вилимон Кырля шке пашаштыже мастар ыле . тудо вич ий кудлаште
 индеш омарта гыч кумло омарта марте шукемден , мӱйымат ий еда
 ятыр пуэн . Вилимон Кырлям райзо Горькийыш тунемаш колтен .
 очыни , ынде Кырля инструктор лийын толеш . мыйымат райзо вич
 кечаш курсыш йодын ыле , да мый ыжым кай .
    - ом кай тиде курсыш , - маньым мый колхоз вуйлатыше Шого
 Прокойлан .
    - м-молан ? в-вет кызытак мӱкш иге лекташ ок тӱҥал , вич
 к-кечыште иктажым тунем т-толат ыле .
    - вич кечыште лач мыйын ушым пудратен гына шуктат .
 путайкалашыже , манам , мый тунемдеат кертам .
    - шке ш-шинчет , - манеш Прокой , - но тунемаш  кӱлешак .
 мемнан м-мӱкш ончымо нерген ятыр книга уло , тудым лудашет
 логалеш .
    книгажым , манам , лудаш лиеш , а шке шонем : молан книгаже ,
 раз , шонем , авам дене пырля мӱкшым онченам ...
    туге гынат , отарыште эртак книгам кучен коштам , южгунам
 лудамат .
    ик шокшо кечын мый отар пӧрт ончылно книгам лудын шинчем
 ыле , кенета пылышемлан мӱкш тарваныме йӱк шокташ тӱҥале . мый
 книгамым ӱштӧ коклаш керым , пчалым руалтышым , кукшо тар дене
 шӱшмӧ патроным пыштен , пудештарен колтышым . лекше мӱкш тӱшка
 мутык нулго укшеш пӱтыралте .
    " йӧра , шонем , ик еш ушна . тений , шонем , садыгак лу
 омартам ешарем " .
 **76** комдым нальым да мӱкшым погаш кайышым . кӱзышым
 нулгышко . кӱзышым да мӱкш авам кычалам , тудым четлыкыш
 петырынем . кычалам - нигузеат муын ом керт . кушко , шонем ,
 каен йомын ? кок совлан кошталын , мӱкш-влакым комдыш
 кудалтышым . молан , шонем , совлаже ? совла дене коштал шогаш
 мӱкш-пучымыш огыл . комдым мӱкш ора йымак кучышым да саде мӱкш
 ончымо книга дене нулго укшым чот гына перен колтышым . тыге
 ыштыме дене чумыр мӱкш ора комдышко камвозеш , шонышым . уке ,
 йоҥылыш лие ; мӱкш ончымо книгат нимат пайдале огыл улмаш ,
 зияным гына кондыш . ала кушеч мӱкш ава лекте , шке семынже
 йӱкым пуыш ... паша пытыш , мӱкш шӱрлен-шӱрлен каяш тарваныш .
 комдышто улшо мӱкшымат кучен ыжым керт . мый почешыже пчал дене
 куржам . тудо ял кутынь , кӱшычынат огыл , чоҥешта . мый пчалым
 пудештарылам , ала иктаж вере шинчеш , шонем . ялсовет тураште
 мыйым пожар дружин начальник кучен шогалтыш .
    - тый , манеш , орадыла молан лӱлдат ?
    - тыйын пашат огыл , - маньым мый тудлан . - можыт , манам ,
 мыйын мӱкш иге каен йомеш . ойырло , манам , вашкеракын !
    - ом ойырло , манеш , айда ялсоветыш , актым возаш кӱлеш .
 пчал шӱшкышет дене тый пожарым ыштен кертат ыле , манеш .
    пуртыш мыйым ялсоветыш , актым возыш . возенжат огеш мошто ;
 лач кум шагат годым актым возен , пӱжалт шинчыш .
    - ик актым возымешкет , нимат огыл , кум ял йӱлен сеҥа ,
 маньым . коштат , маньым , мӱкш игым лӱдыктылын .
    чынак , тиде кум шагат кудлаште мыйын отарыште адакат кум
 омартан мӱкш иге-влак модаш лектыныт . мыйым вучен шуктен
 огытыл , ала куш чоҥештен каеныт .
    Шого Прокойлан чыла рат дене ойлышым , тудат пожар
 начальникым вурса .
    - ит ойгыро , - манеш тудо , - мый тыланет полышкалышым
 п-пуэм ...
    а мыйын оръеҥем нержым утларак куптыртыш , ындыжым кок йолге
 чумалмыла ыштыш .
                ...
    тиде паша эртыш . шокшо кеҥеж пытартыш вийже дене поньыжеш .
 мый мӱйым налаш атым ямдылкалем . тений мӱй шуко лийшашла коеш .
 коклан йӱр толын эрта , игече умыр . писте пеледме годым путырак
 йӧнан игече **77** шогыш . мӱй опташ куд кугу вочкым ямдыленам .
 Шого Прокой , тидым ужын , ӧрӧ :
    - неужели , манеш , куд в-вочко мӱйым луктат ?
    - может , манам , тунаржак ок лий , но ямдылаш уто огыл .
    - тидыже чын . ужамат , манеш , тый - хозяйственник . т-тиде
 п-пеш сай ...
    первый ганалан августын 2-шо числаштыже , вес семын манаш
 гын , ильин кече годым , мӱйым нална . полышкалаш вуйлатыше шке
 толын , адакше ревизионный комиссий вуйлатыше Тропин Яким
 миен . ик омартам почына - магазин рамыште тич мӱй , печатлен
 шындыме . весым почына - адак тич , кумшыштат мӱй - мугыри .
    - славне , - манеш Тропин Яким , - тегакше таче иктаж лу
 пудым йоктарен налына .
    - утларакат луктына , - манам мый . чонемлан пеш сай чучеш ,
 пуйто чыла мӱйым мый шке погенам .
    кече мучко мӱйым кӱзышна , чылт ноен пытышна . но пашана арам
 ыш йом : кок кугу вочко тич мӱйым нална . коло пуд !
    Шого Прокой шонкала :
    - мӱйжым к-кушко шындаш ? вет мӱйлан ару амбар к-кӱлеш ,
 пуракан амбар ок йӧрӧ .
    - пуза , маньым , мыланем эн шеҥгел амбарым . тудо , маньым ,
 ару , кугу огыл ; адакше кинде опташ пуражат ыштыме огыл . тудо
 мыланем лач лиеш , маньым .
    - йӧ-йӧра , - манеш Шого вуйлатыше . - суравочшымат шканетак
 пуэна .
    шеҥгел амбарыш кок мӱй вочкым наҥгаен шындышна . вочко-влакым
 газет дене левед кодышым . йӱдым иже мӧҥгышкем тольым . оръеҥем
 маленат колтен ыле .
    - йӱд йокте мом , манеш , кычал коштат ?
    - мӱйым кӱзышна , манам . коло пудым , манам , йоктарен
 нална .
    - но-о , манеш , тунарак лектын ? .. тый , манеш , чынак
 мӱкшызӧ улат улмаш ...
    чонемлан путырак ласкан чучо ...
    икмызар жап эртыш . мый отарышке чӱчкыдынрак кошташ
 тӱҥальым . шекланем : мӱкш-влак эртак корем гоч каят , тушечак
 толыт . э-э , шонем , нине шемшыдаҥ пеледыш дек мӱйлан коштыт .
 тувел могырышто пошкудо колхозын пеш шуко шемшыдаҥ ӱдымӧ . тудо
 лачак кызыт пеледеш . йӧра , шонем , адак мӱй лиеш . кок арня
 гыч кум омартам почын ончышым . почын ончышым да , путырак чот
 куанышым : магазин караш адакат печатлен шындыме , значит ,
 мӱй-мугыри .
    эрлашымак мӱйым почкаш тӱҥална . Шого Прокой мыланем ойла :
 **78** - молодец улат , Васли . пиалет , манеш , уло . мӱкшлан
 тыйын пиалет уло , манеш .
    адак кок кугу вочкым йоктарен нална . адак коло пуд ! ынде
 нылле пуд лийын . пычкемышалтмек , кок вочкым амбарышке
 наҥгаен , газет дене левед кодышна . Тропин Яким мыланем
 пенаен ойла :
    - мӱетым , манеш , тышке-тушко ит шалатыл . тений
 колхозник-влаклан трудодня почешат пуаш лектеш , манеш .
    - ит лӱд , манам , Яким Тропимыч . мый мӱй дек парнямат ом
 тушкалте . а шке эксыде Вилимон Кырлям шонкалем . тудо огыл
 гын , шонем , тынар мӱйым мӱкш-влак поген огыт сеҥе ыле . тудо ,
 шонем , мӱкшым тале ешаным ыштен моштен . а мый шкеже мо ? мыйын
 мастарлыкше пурак гай : мардеж пуалеш гын , тӱргалт гына кодеш .
 туге гынат , " ом мошто " манын шогаш шотлан ок тол , шкемын
 линийым кученак толаш верештеш . садлан Тропин Якимлан
 ойлышым :
    - пожар начальник ок мешае ыле гын , маньым , тений нылле
 омартам ситарем ыле . тудо , каргыме , пашам локтылын . мӱйым
 адакат ик гана налам , тидланже мый мастар улам , маньым .
    оръеҥем йол дене чумедылмыжым йӧршеш чарныш .
    - ындыже , манеш , тыйым чынак йӧраташ тӱҥалынам .
 потомушто , манеш , мызар шуко мӱйым луктат , тунар шуко тыйын
 трудоденет лиеш .
             ...
    кумло омарта гыч коло омарташте мӱйым кӱзенам . ик марда
 шотлаш гын , омарта еда кок пуд мӱй лектын . ял условийыште тиде
 уда огыл . чодраште вес условий . тушто кипрей шудо шуко мӱйым
 пуа . тений ял гычын отарым чодраш кусараш огыт кӱштӧ . мӱкш
 пасу культурылан кӱлеш , маныт .
    йӧра , туге гынат , ме ӧрын огына шого . август пытартышеш ме
 адак мӱйым почкен нална . адакат магазин тич шӱшкын шынденыт .
 ындыжым мый шкат ӧрын кудалтышым : адак коло пуд ! ала мо
 лӱдмашын чучаш тӱҥале . оръеҥемлан ойлем :
    - Олюк , манам , молан тынар шуко мӱй лектын ?
    - шуко лектын гын , сай деч моло нимат ок лий , - манеш
 оръеҥем .
    - векат , манам , тиде мемнан " медовый месяц " лӱмеш ...
    - медовый гын медовый , манеш . уке гын , молан , манеш ,
 иктаж килом от кондо . тунам , манеш , чынак медовый лиеш .
    - уке , маньым Ольюк , туге ок йӧрӧ . трудодень **79**
 мемнан ятыр лиеш . садлан мӱйым кунам гынат кочкына . ом кондо ,
 маньым , кызыт ...
    тыге ойлымемлан оръеҥем нержым ыш куптырто .
    - пожале , манеш , туге ышташ чынак сай огыл .
    варажым ... варажым чуч гына ушем ыш кае , чуч гына ӧртем ыш
 лек ...
    пытартыш гана мӱйым кӱзымек , кум кече гычак ревизым ышташ
 тӱҥальыч . ик йӱран эрден Тропин Яким мыланем эртен кайышыжла
 каласыш :
    - Васли , мӱй амбарышкет мий , ревизым ыштена .
    - йӧра , - шоналтышым мый . - мо кӱлешыжым ыштыза , шонем ,
 мый нимынярат ваштареш ом шого . мӱйым , шонем , логалын омыл ,
 лӱдмаш уке . - суравоч игым нальымат , почешышт кайышым .
 амбарыш десятичный висам шӱдырен пуртышна , висаш тӱҥална .
 почеш кӱзымӧ вочко изиш гына катыкемын , кок килограмм ситен
 огыл .
    - тиде нимат огыл , тынарже кошкенат кертеш , - манеш Тропин
 Яким . - но только , манеш , молан рожан газет дене леведынат .
    ончыч темыме ныл вочкым тарватышна - вочко-влак пуста улыт .
 вашакше веле кодын . ну , мутат уке , мыйын шӱмемлан ӱш дене
 перыме гай чучо , шкежат вочко коклаш волен шинчым . орадыла
 кычкырем :
    - кӧ шолыштын ? .. кӧ грабитлен ? ..
    ревизий комиссият ӧрын , але марте нимо йӱк-йӱан шоктен
 огыл , нимогай " манеш-манеш " лектын огыл . туге гынат , нылле
 пуд мӱйым ала кӧ нумал каен .
    - суравоч тыйын кидыштет ыле , - манеш Тропин Яким , -
 тыланетак вуйын шогаш верештеш .
    - мый , манам , товатат логалын омыл , нулалынат омыл ! ..
    - нулалынат гынат , манеш , йылметше пижын кодын огыл . кеч
 мом ыште , тыйын ӱмбакет актым возаш логалеш , манеш .
    - возыза ! возыза ! илышынекак , манам , тойыза !
    тале мардежла ял мучко мут шарлыш : " мӱкшызӧ Васли нылле
 пуд мӱйым шолыштын ! "
    мый никталташ шонаш тӱҥальым . имне вӱта гыч кандрамат шолышт
 толынам ыле . чур жап лийшашлан тудым тоен пыштенам . но ӧкым
 колымо ок шу . илыш деч лӱдмаш веле лиеш . лучо , шонем , тиф
 пижше , але дизентерий кугыртен пыштыже . йӱдым малымаш уке .
 ватем йӧршеш мыйым чумен пытарен .
    - мо кияматлан почаҥ киет ! кӱпӧ ! нылле пуд мӱйым пытарымет
 дене пырля ометымат пытаренат аман , - манын шӱрдылеш . адак
 ӧрдыжемлан йол шаклякаж дене логалта .
 **80** " тыйын чумыметше , шонем , нимат огыл , а нылле пуд
 мӱйжӧ куш каен ? кӧ , шонем , коштал наҥтаен ? .. "
    погынымаш . Тропин Яким докладым нӱжеш . мӱй деч нигузеат
 ойырлен ок керт .
    - ревизий комиссий , манеш , шкат ӧрын : кушко мӱй пытен ?
 ни , манеш , Васлин шолыштмыжым палалтын огыл , ни толымо пале
 уке . йолташ-влак , манеш , туге гынат , мӱйлан иктаж айдем
 вуйын шогыман ...
    шеҥгел лукышто Епрем кугызан йӱкшӧ шоктыш :
    - чыланат те ораде улыда , манеш . ораде улыда , адакше
 нимомат огыда шинче . Васли мӱкш шотышто мастар огыл , те
 тудым , манеш , мӱкш ончаш шогалтенда . разве , манеш , тыгай
 амбарыште мӱйым аралаш лиеш ? вет амбарже шокте гае . Васли
 шольо ! ( мыланем ойла ) . мо дене мӱй вочкыжым леведынат
 улмаш ?
    мыйын чонем пел сантиметрлан кушко . шоналтышым : мӱй
 вочко-влакым мый пеш таза газет дене леведынам ыле , а ревизий
 годым чыла газет-влак шокте гай койыч . кенета ушемлан перныш :
 амбар пырдыж лончылан , шуко вере виш уло . омса лондем воктен
 пырыс пурашлан рож . погынымаш калыклан ушдымыла кычкырал
 колтышым :
    - пошкудо-влак ! а вет ныл вочко мӱйым мӱкш шке шолыштын ! ..
    - кузе мӱкш шолыштеш ? - кычкырат . - тый шке шолышт
 пытаренат да ынде мӱкшым титаклет !
    - товатат , манам , мый огыл ... чӱчалтышымат налын омыл ...
    Епрем кугыза адак ойла :
    - мыят изиш титакан улам . мый , мый , манеш , валериан вожым
 погышемла кок гана ужынам : амбар воктен ныл виса мӱкш-влак
 толашат ыле , но каласашыже монденам . ушем моткоч чот
 лушкыдемын , манеш .
    погынымаш деч вара тӱрлӧ шонымашым ыштышт , райзо гыч толшо
 специалист шке шонымыжым возен кодыш . туге гынат , суд лийын .
 " мӱйым шолыштынат " манын ышт судитле , а халатностьлан кум
 тылзылан ӧкым пашам пуышт .
    иктылан гына ӧрам : мыйын оръеҥем мый дечем ойырлен ыш кае .
 а мыскылаш , кызытат мыскыла :
    - Васли , манеш , " медовый месяцет " пешак кужу , кунам
 илен лектат гын ? ..
    вара йолжым чумалмыла ышта да нержым оҥайын куптырта :
    - тептерет уке гын , молан мӱкш ончышылан шогалынат ? тунемаш
 гын , манеш , ӧрканет , а мӱян верыш неретым шӱшкат ...
    мутат уке , Олюк мый дечем ушан улмаш .

 30  палаш лийдыме чонан айдеме     **81**
    вагонышто первый класс купе .
    эҥгыж тӱсан бархат дене шупшын шындыме диваныште , пеле
 возын , мотор вате киялта . тудын чытырналт кучышо кидыштыже
 йолван-йолван , шергакан веер , " шолт-шолт " гына шокта ,
 шинчалыкше мотор нерже гыч эре мучышталт кая , оҥышто брошка
 кӱшкыла нӧлталеш , ӱлык волымо гаят лиеш , пуйто толкын ӱмбалне
 изи гына пуш иеш . ӱдрамашын чонжо пудранен ... тудлан вашеш изи
 диваныште посна поручений дене пашам ыштыше губернаторский
 чиновник , тӱҥалше самырык писатель , шинча ; тудо
 великосветский илышым сӱретлылеш ; изирак ойлымашыже-влак , шке
 манмыжла " новелла-влакше " , губернский газетлаште лектедат .
 садет , ватын чурийжым палышыла койын , тӱткын онча . пеш кожмак
 да палыдыме чоным тудо шымла , эскера , шижын шога , умылен
 налеш да пален шукта ... ӱдрамашын чонжо , чыла психологийже
 тудлан копа покшелне улмо гаяк раш коеш .
    - о , мый тендам умылем ! - манеш посна поручений дене пашам
 ыштыше чиновник , а шкеже ӱдрамашым кид гыч кидшол воктенрак
 шупшалеш . - тендан шижын шогышо , вашмутым пуэн моштышо чонда
 лекташ лийдыме вер гыч корным кычал кая ... да ! пешак шучко ,
 моткоч лӱдыкшӧ кучедалмаш , но ... ида коляне ! те сеҥеда ! да !
    - мыйын нергенем возыза , Вольдемар ! - шӱлыкын шыргыжалын ,
 каласыш вате . - мыйын илышем тугай тичмаш , тугай тӱрлӧ-тӱрлӧ ,
 тугай олача-вулача ... но эн тӱҥжӧ - мый пиалдыме улам ! мый
 Достоевскийын возымо орлыкан ӱдрамаш гае улам ... мыйын чоным
 чыла тӱнялан ончыктыза , Вольдемар , ончыктыза тиде ындыралтше
 чоным ! те психолог улыда . купеште коктын мутланен шинчымыланна
 ик шагатат ыш эрте , а те мыйым чыла пален налында , чыла ,
 чыла !
    - ойлыза ! сӧрвален йодам , ойлыза !
    - колыштса . мый нужна чиновник ешеш шочынам . ачам поро
 чонан , ушан ыле , но ... илыме верлан да шке жапшылан келшыше
 койышан ыле ... те умыледа , мый шкемын йорло ачамым ом
 титакле . тудо аракам йӱын , картла модын ... взяткым
 наледен ... авамже ... да мом **82** ойлаш ! нужналык , шултыш
 кинде верчын азапланымаш , кучедалмаш , нимолан йӧрдымылан шкем
 шотлымаш тудын чонжым нултен ... ах , ида шарныктаре ! илыш
 корным шканем мый почын шогенам ... институтышто илышлан
 келшыдыме воспитанийым налын шогымаш , ораде роман-влакым
 лудмаш , рвезе жапын йоҥылышыжо , первый гана аптранен
 йӧратымаш ... а илыш-йӱла дене кучедалмаш ? шучко ! а кокыте
 шонымаш ? а илышлан да шканет шке ӱшаныдегеч орланымаш ? .. ах !
 те писатель , мемнам , ӱдрамаш-влакым паледа . умылен
 кертыда ... шке орлыкешем , юмо пӱрымылан , мый тугай кумда
 кумылан шочынам ... мый пиалым вученам , да эше могайым ! айдеме
 лияш шоненам ! да ! айдеме лияш - тыште мый шке пиалем ужынам !
    - чудесный ӱдрамаш ! - вычымалтен ойла писатель , кидшол
 тураште кидшым шупшале . - сай дечат сай ӱдрамаш , тендам огыл ,
 мый айдемын орлыкшым шупшалам ! Раскольниковым шарнеда ? тудо
 вет тыгак шупшалын .
    - о Вольдемар ! мылам лӱм чап кӱлеш ыле ... лӱшкымӧ
 йӱк , чолгыжмо тӱс ; тидыже вет - молан арам шылташ ! -
 керек-могай айдемыланат кӱлеш . мый ала-мом чыла дечат поснак
 вестӱрлым , ӱдрамаш ӱнарлыкым огыл ... чон йӱлен вученам ! тунам
 вара ... тунам вара ... шке илыш корныштем пеш поян шоҥго
 генералым вашлийым ... умылыза мыйым , Вольдемар ! тыге мый
 шкемым шке чаманен омыл , шке пиалем деч кораҥынам , теже тидым
 умылен налза ! мый тиддеч вестӱрлын ыштен кертын омыл . мылам
 кӧра ешна поян лийын , мый чыла вере ужын кошташ , еҥлан порым
 ышташ тӱҥальым ... а шкеже кузе орланенам , тиде генералын ӧндал
 кучымыжо кунар мылам шакше да йыгыжге ыле , кеч тудо шке
 жапыштыже , чыным ойлаш гын , лӱддымын кредалын . тугай жапат
 лиеден ... шучко жап ! но мыйын чонем ик шонымаш пеҥгыдемден :
 шоҥго кугыза таче-эрла колышаш , мый вара шонымем семын илаш
 тӱҥалам , йӧратыме еҥ дене ушнем , пиалан лиям ... а мыйын тыгай
 еҥем уло , Вольдемар ! теве юмо ужеш , уло !
    саде вате веерже дене чӱчкыдын рӱчкалаш тӱҥале . чурий тӱсшӧ
 шортын колтышаш гай коеш .
    - вара теве шоҥго генерал колен колтыш ... тудо мылам
 мом-гынат изиш коден ыле , мый кайык гаяк эрыкан лийым . мылам
 ынде пиалан илыш дене илаш гына кодын ... чын огыл мо ,
 Вольдемар ? пиал мыйын пӧрт окнашкем тӱкала . тудым пурташ гына
 кӱлеш , но ... уке ! Вольдемар , колыштса мыйым , колыштса !
 шкемым йӧратыме еҥлан пуаш , тудын шӱмбел йолташыже лийын ,
 тудлан полшаш , тудын шонымыжым шуктен шогаш да пиалан **83**
 лияш .. каналташ жап шуын ... но тиде тӱняште чылажат тунар
 йыгыжге , йырнык да ораде ! чылажат моткоч шакше , Вольдемар !
 мый пиалдыме улам , пиалдыме , пиалдыме ! мыйын илыш корныштем
 адакат чарак шога ! чонем адакат шижеш : пиалем умбалне , пеш
 умбалне ! ах , паледа ыле гын те , орлыкшо мыняр ! орлыкшо
 мыняр !
    - но мо тугай ! тендан корнеш могай чарак шогалын ! сӧрвален
 йодам , ойлыза ! мо тугай ?
    - тугаяк поян вес шоҥго кугыза ...
    тодылалтше веер ӱдрамашын мотор чурийжым леведеш . писатель
 шуко шонышан вуйжым мушкындыж дене чараклен шинчеш да кугун
 шӱлалта , пален моштышо психологла койын , шонкален шинча .
 локомотив шӱшка , чужла ; кас кече дене окнаште изи
 занавеска-влак йошкаргын койыт ...

 31  кӧ винамат ?   **83**
    теве мемнан ялыште Макар Тмапий вате ончыза кузе
 почын-вуйын модын ила ! йӱд еда кок-кум четвйорка арака
 ужалалтеш . адак ... адак ... Макар Тмапий вате вес семынат ,
 южо годым , уштара :
    - илыш огыл мо ? ! - манеш .
    кодшо изарнян мый шкак вич теҥгем яра пуэн кодышым тудлан .
 эше ӱмбачше Платон Терентей вуем шелмеш лочкен колтыш .
    яра годым пӧрт гычат ом лек ыле , да лачак изарнян пашадарым
 нальым . окса уло .
    " ик атым кумыктышаш " , - шоналтышым .
    кастене , пычкемышалтмеке , Макар Тмапий вате дек
 ошкедышым . коҥлайымалан портфельым ишышым . уке гын , еҥ
 ужешат , " Сельсовет председателят Макар Тмапий вате дек
 арака йӱаш коштеш " , - манын кертеш . портфель дене гын , кӱлеш
 паша дене коштшыла коят .
    Макар Тмапий вате пӧрт покшелне шога . манаш гын , вате -
 лыве гай : вургем ошо , ару , ковра ... шарпан поч - **84**
 шеҥгелне , могыр пелен пижын кеча . чурий - олма гай чевер .
 шинчаже - ӱяк-мӱяк . ончалатат , шӱвылвӱдет веле толеш .
    - сай кутырет , Тмапий вате ?!
    тудат , шинчам модыктыл , воштылалын пелештыш :
    - кутырем . тол , шич , уна лият , - мане .
    пӧртыштӧ коктын веле улына . лугыч ышташ ужшо-колшо нигӧ
 уке . чылажат шонымемлак лие . тыгыде окса укенал кӧра кугу
 кагаз оксам кучыктен , вигак руальым :
    - " ик кленчам лук-ян ! " - маньым .
    Тмапий вате оксам налын , лектын кайыш . мый йывыртышым ,
 воштылмем веле шуэш . Тмапий вате шинчавӱд гай яндар вӱдым
 конден шындыш . иканаште пробкам шроп перен луктым .
    " ну , ынде йӱам ! " - шонен , чукырыш темаш тӧчен шогем .
 арака тамым шижын , логарат муралта .
    - Тмапий вате шешке , аракат пеш тамле ! - манын , чашкам
 кумыктышым .
    Тмапий вате могыржым кок велкыла кышкылтын , вастарешем
 ӱстел воктек миен шинче . шинчаже йыл-йыл веле коеш . тудын дене
 ме ӱяк-мӱяк кутыраш тӱҥална .
    " капка тӱкым молан шым пыште ? " - шоналтышым . ала-мо йӧсын
 веле чучаш тӱҥале .
    изиш лиймеке , Платон Терентей толын пура . руштын ,
 тайныштылеш веле . вургемже , чурийже - лавырген .
    ончыч мыйым ончал колтыш . мыят арака атем ӱстел йымак шылташ
 тӧчем .
    - а-а-а , тый тыге ! тый тыге ! кӧм шонет , тудым
 пуртылат ? ! марш ! - кӱварым тавалта .
    " кӧм ынде вурса ? " - шонем . Тмапий вате ик семын
 воштылын , вичкыж йӱкшӧ дене шымата :
    - чу , Терентей , тунаре ик толаше , чарне , ит лӱшкӧ ! -
 манын пешак чара .
    - а ... вес пӧръеҥым пуртенат ?! - тайныштыл , ӱстел деке
 миен шогале .
    мыйым ончалын , тудо игылташ пиже :
    - а-а-э ... мемнан председатель ... пеш йӧра ... - манын ,
 пеленем шинчаш тӧча . - э-э ... те-те-те-те-те . те арака йӱаш
 йӱдым коштыда улмаш ... еҥ вате деке ... кечывалым гын , арака
 шолтышым , ужалышым кожгатеда ... те-те-те-те-те ...
    вара шыдын : - марш ! - кычкыралын , ӱстембалым чот мушкынден
 колтыш . шижынат шым керт , пылыштӱҥем гыч Терентей брдоҥ
 мурыктышат .
    керек-кӧнат пылыштӱҥ коршта .
    " эй окмак , йӱшылан молан кырыкташ ? " - шоналтышым .
 **85** - тыланет адак мо ыш сите ?! - кӱсешыже мыят саҥга лужо
 гыч колтышым .
    " Терентей пеш руштын , садлан ик гана сайракын эҥдемат ,
 сита " , - шонышым . уке . Терентей шиждыме гай веле коеш .
 мушкындыжым чумыртылеш , пӱйжым кочырр пуреш . мыйым оҥем гыч
 пӱтырал кучен , пареҥге мешакла шӱдырал шуыш .
    " а мо , мый Терентейлан тыгак кырыкташ мо ? " -
 шоналтышым .
    Терентей мыйым нӧштылеш да нӧштылеш , мый Терентей йымалне
 пырыс игыла веле почаҥам .
    - эй , киямат , Терентей , колтет гын , колто ?! - йымач
 пыкше кычкырем .
    Терентей пий семын ырлен , мыйым тодыштеш .
    - колтет , уке ?! ык ! .. - Терентейын пылышыжым шотыр
 пурлын , ойырен шуышым .
    руштын - руштын огыл гынат , пурлын ойырымо - чонышкетак
 витара .
    - ы-ы-ой ! - шоктен , ӱпем гыч руалтен кучен , кӱвар ӱмбалан
 шу-уҥ лупшалын , вуем йымыктарыш . адак кынел шогалын , кем
 таганже дене вуем тошкаш тӱҥале ...
    эрдене , волгыжмек гына , ушым нальым . помыжалтым , ончем :
 пӧртыштӧ вӱр вузык кием . кӧ конден пыштен , кузе , мо лийынам -
 нимат ом шарне , ала-мо омеш ужмыла веле чучеш .
    теве арака ден шинкар вате верч кузе ушетым пуртат !

 32  илыш савыра     **3**
                1
    шошо шуын . чевер кече шокшо йолжо дене ош лумым сакырла
 шулыктара . эҥерлаште вӱд кӱзенат , теве-теве , чымалт , ий каяш
 тӱҥалшаш . эр-кастене але кидым кылмыктыше йӱштӧ шога . тунам
 шулаш тӱҥалше лумат чыштыр-чоштыр пеҥгыде йӱкым лӱктеш , йыдал
 нийым кӱрышташат вийже сита . но тиде ик жаплан веле . чевер
 кече шке йолжым шуялтен гына шукта , йӱштын куатше йомешат .
 чылгыж кийше ший гай ий моклака , йорге шортын , шке капшым
 йомдара . тыгай жап годым корно пужла . еҥ-влак мӱндыр корныш
 лекташ лӱдыт . туге гынат , нужна еҥлан кайыде ок лий .
    тыгак Шыма ял гыч Кстин Стапан дене лие . чапле корно улмо
 тодым тудо , оксалыкым ышташ тӧчен , смола заводышто почаҥе . а
 шошо вӱдшор жаплан корныш лекташыже вереште . кеч ик ийым
 парымеш пураш ыш шоно . пакма имньыжым кычкен , шӱй коробка дене
 олашке миен толын , ик кум пуд киндым налаш лийын . Стапан
 шонымыжым шуктен . пырля Марпуш лӱман ӱдыржӧ дене мӧҥгӧ велкыже
 весела кумылан йорталта . оксаже ынде Элнет эҥер тарванымеш
 сита , варажым юмо йӧнан . тушто чодра волташат миен толаш
 лиеш . почешыже Максий лӱман марият тудын гаяк шонымаш **4**
 дене алашажым покта . тайылыш шуычат , кок пӧръеҥ , шӱй коробка
 кӧргӧ гыч лектын , имньышт почеш ошкылаш тӱҥальыч .
    Кстин Стапан - икмарда капан какши марий . чурий начкаже
 волен каен , шем шинчаже черле семын гай ойган ончалеш . оҥылаш
 йырже налше шем чока пондашкыже чал пурен . ӧрат , вет тудлан
 але нылле вич ият уке , а шоҥгемын . ончетат , айдемым теве кузе
 неле илыш лунчырта . шӱй коробкаште тудын первый шочшыжо -
 латкуд ияш Марпуш . тудо пеҥгыде кап-кылан , ачажын гаяк шем
 шинчан . но тудо але шошымсо первый пеледыш гай . чурий
 ончалтышыже чевер , весела . шем шинчажат ачажын семын тӱлыжгын
 ок ончал .
    - Стапан , - манеш Максий , - олаштат ожнысо гай весела
 огыл . витне , ял калыклан веле огыл , оласе калыкланат илаш
 неле .
    - ынде тый ойло , - вашешта Стапан , - пашазе-влакын
 чурийышт коляныше . оласе калык илыш тыматле огылым ончылгочак
 шижеш .
    кок пӧръеҥ , ик трубка гыч пижыктат , терышкышт кӱзен
 шинчыт .
    - ындыжым шкенан пасушкат толын шуын улына , - Марпуш ,
 кылмыше йолжым ваш перен , ачажлан пелешта , - имньынат ярнен .
    тыге икмагал йортат . кенета имне йортымыжым чарнен шогалеш .
 Стапан , шӱй коробкашкыже шогалын , ончык ончалеш .
    - теве , акыр ! - Стапан вес йӱкын кычкыралеш , - Максий ,
 кузе вончена ? - тудо шеҥгел улазе йолташыж деке савырна .
 - кугу чара лопыш вӱд волен . вончен огына керт , ончыни ?
    Максий , терже гыч волен , лопкан шарлен кийше вӱдым лӱдын
 онча .
    - кузе лийман , а ?..
 **5** - келын лекташна тӱкна , - Стапан кутыра . - анят , юмо
 полша .
    - ноен улыт шол , - Максий шӱлыкын пелештыш , - но нимомат
 ышташ ок лий . айда , имнетым покто .
    Стапан , оҥжым ыреслат , имньыжым солаж дене чжоп шоктыктен
 лупшал колта . имне икмыняр вустыкланен шога . озажын чарныде
 поктымыжым шижын , нимогай шучкылыкым ончыде , эҥерышке тӧршта .
 тӧршталтен , ик-кок гана гына тошкалын шукта - имньын пел капше
 вӱдыш пурен шогалеш , кылме ийым пудыртыл каяш тӱҥалеш . йӱштӧ
 вӱд , тер кырак гыч ташлен , шӱй коробкашке пура , вӱд койын
 келгемеш . Стапан имньыжым чарныде покта . имне кенета каймыжым
 чарнен шогалеш . тер таваныш шичше ий , тер аҥыш шӱшкылт темын
 шинчынат , курыкла чаракла .
    - покто сайынрак ! - ончылно мо лиймым чыла раш ужын ,
 шеҥгечын Максий кычкыра .
    Стапан адак сапшым шупшкеда , солаж дене лупша . уке , нимат
 ок полшо . имне йӧрлаш тӧчен веле шога . йӱштӧ вӱд луышко шумеш
 витарен кылмыкта . вӱд покшелне омартала шогылтшо озажымат ,
 имньыжымат кылмыктен тӱҥда . Марпуш кагаз гай ошемын , коробка
 тӱрышкӧ кӱзен шогалын , капшыге чытыра , Стапан шкежат ий гай .
 но тидым ӱдыржылан ынеж ончыкто .
    - Максий , - манеш тудо вара , - айда имнетым туарена . кок
 имне дене шупшын луктына . - шкеже , вашмутым вучен шуктыде ,
 содор терже гыч тӧршталтат , Максийын имньыжым туараш тӱҥалеш .
 чытырыше кидше дене кок вӱраҥым тер вуйыш , вес мучашыштым
 сӱспан сӱскылыш кылден , имньым покташ тӱҥале .
    кок имне кокытак . терым вес серышке шупшын луктыт . ынде
 Максийыным лукман . Стапан адак угыч кыдал йокте вӱдыш пура .
 кок пӧръеҥ , имньым кычкен , Максийын тержым серыш луктыт .
 **6** - юмо утарыш , - Максий нӧрышӧ сылмажым пунчалаш тӧчен
 пелешта .
    Стапан оҥылашлужыге чытыра . имньым пыкше кычкат . Марпуш
 ачажлан кертмыже семын полшаш тӧча . нӧрышӧ мыжерже гыч ,
 тӱрволак гыч чыпчыме гай , вӱд чыпча .
    ярныше имне-влак пыкше лӱҥгат .
    - Марпуш , - манеш Стапан , - имньым покто ! кидем
 кӱчышта . ала-мо вуемат корштымыла чучеш .
    нуно тыге Шыма ялыш кече шичшаш дене миен шуыт . Марпушын
 аваже , Качырий , ола гыч марийже ден ӱдыржын толын шумыштым
 шӱм вургыжын вучен . теве , капка ончыко толын шогалше улазым
 ужын , тудо куанен куржын лекте . Стапаным пыкше гына шӱй
 коробка гыч волтыш . марийжын йӱшӧ еҥла пӧртыш тайнышт пурымыжым
 ужмеке , тудын куанже икганаште йомо . Стапан ола гыч кондымо
 костенечшымат икшывыжлан пукшен ыш керт . ночко вургемжым
 ватыжын кузе вашталтымыжымат ок шарне . вич икшывышт ачаштын
 вашталтше тӱсшым , аважын шортмыжым лӱдын ончен шинченыт . пуйто
 нунат кугу ойго лийшашым шӱмышт дене шижыныт .
    йӱдым Стапан пеш чот каньысырланыш , вуйжо дене ойлышташ
 тӱҥале . воктенже , нимом ышташ ӧрын , ватыже пӧрдын . Стапан
 тугак вуйжо дене вудыматен . вич икшывыже , нимом шижде , ласка
 омо дене маленыт . Качырий , марийже воктеч эркын ойырлен ,
 юмышӧрлыкеш сортам чӱкта . вара , сукалтен шинчешат , юмоҥам
 ончен , умша помыштыжо ойла :
    - ой , кугу юмо , кугу пӱршӧ , шочын ава , Иисус Христос .
 Стапанемлан ласка шӱлышым пу . ойган ешым угыч ойгыш ит лук ...
 - тудо тетла пелештен ок керт , кумылжо тодылтеш . йӱштӧ кӱвар
 умбак кумык возын , утен каен шортеш .
 **7** пич шошо йӱд келге омо дене мала . кава гыч шӱдыр-влак шем
 йӱдым эркын волгалтат . урем вуйышто кок-кум гана пий опталтыме
 йӱк шокта . пелйӱд жапым палемден , агытан-влак муралтат .
 ойганыше ӱдрамаш , омыжым йомдарен , черле марийже воктен лач
 шкет шинча .
            2
    чевер кечын кугу вийжым иктат кучен огеш керт . шошо кече шке
 пашажым мучашыш шукта . тӱня шиждеак ужар вургемым чиен шогале ,
 йырваш куанен юарла . теве чылдырий турийжат , ӱлык-кӱшкӧ
 чоҥештен кӱзен , сылне мурым мура . а тӱнялан садиктак . но
 айдемылан веле ик семын огыл . айдемын илышыштыже нужна ден поян
 ваш кредалыт . нине кок вий ужмошудымо улыт .
    Шыма ялыштат тыгак Стапанын ешыжым гын кок ойго икганаште
 перыш . такланак огыл калык ойлен : " нужна погынен толеш . от
 чыте гын , кредал от мошто гын , суртетымат кумыкта , да сурт
 олмешет почкалтыш кушкеш " .
    Стапан лышташ шарлыме пагытыште шӱгарыш возо . теве таче
 пытартыш корныжым эртарыш .
    Марпуш тояш толшо-влак деч шӱгареш эн вараш кодеш .
 молыгунам шӱгар воктен шкет эртен каяшат лӱдеш ыле гын , кызыт
 тудлан шке кудвечыжлак чучеш . но тиде шӱгар шагал огыл колышо
 капым поген пышген . **8** южыжын теве шӱгар ӱмбалжат шудо дене
 леведалтын , мланде дене тӧрланен . лач ырес шогымо гыч гына
 айдемым тойымым палет . ачажын шӱгар ӱмбалныже але иле рок кия .
 " вет шукерте огыл шоҥгыеҥ моло семынак мланде ӱмбалне
 коштыҥ " , - шоналтет . а ынде тарваныде , нимо нерген коляныде
 кия , куд икшывым да ватыжым орланаш кодыш . тудлан каньыле , а
 Марпушлан эн неле . чыла еш тудын ӱмбалне лиеш . шольышт ден
 шӱжарышт але изи улыт . тояш толшо-влакланат аваже пошкудо деч
 киндым кӱсылен кондыш . ынде эрла кечым илен лекме нергенат
 Марпушлан шонаш тӱкна . аваже йӧршеш тӱлыжген . шинчажат сокыр
 лийын шуыч ... Марпуш кугун , нелын шӱлалтыш . уло капшыге
 чытырналтен , ачажын шӱгарже ӱмбаке шуҥгалтат , утен каен шорташ
 тӱҥале : " ачий , молан коленат , молан ? ынде кузе илена ,
 кузе ? ой , юмыжат , ит кудалте " . тудо уэш-пачаш шот деч посна
 вудымата .
    шуко але шагал жап тыге шортын киен - Марпуш тидым ок
 шарне . кенета вачыжым пеш ныжылгын кучымым шиже . тыматле ,
 шӱмеш вочшо пӧръеҥ йӱкеш тудо помыжалтше гай кынел шогале .
 ойган шем шинчажым йӱк век нӧлтале . тыште шаҥге тояш полшаш
 толшо шке ялысе Миклай Терентейым палыш . Терентей Марпуш
 гаяк нужна еш гыч . тудо лопка вачан , шара шинчан , кӱкшака вик
 неран , тыртыш шӱргывылышан чонеш пижше рвезе . тудо Марпуш деч
 ик ийлан кугу .
    - ит шорт , Марпуш , - ӱдырын вачыжым кок кидше дене шыман
 куча . - шортын нимом ышташ ок лий .
    Марпуш ончылсакышыж дене шӱргыжым ӱштылеш . тӱрвыжӧ лышташла
 чытыра .
    - эх , Терентейжат , - кенета тудо рвезын оҥжо дек
 тайналта .
    рвезе ӱдыреҥын шинчавӱдшым шӱргыштыжӧ шижеш . тидыже чонжым
 йӱлалтарен пудрата .
 **9** - ит шорт , ит шорт , - но шкенжынат шинчавӱдшӧ йога . -
 ит шорт , *марпуш ! - кенета тудо пеҥгыдын пелешта . - шемер
 еҥын шинчавӱдшӧ арам ок лий . шого теве , жап шуэш , мемнан гай
 еҥат шыргыжал кошташ тӱҥалеш .
    тудо , ӱдырым вачыж гыч шыман кучен , мӧҥгыжӧ эркын ужата .

 33  Савак вел   **5**
    саят лудшо йолташем , кумылдам налме пагыт лийже ! изи
 кумылдам кугуэш ида уж , икмыняр жаплан ме тендам шӱшпык илыме
 саска пече гай чевер Савак велышкына миен савырнаш ӱжына .
 керек вӱдшор годым шопка кастене мийыза , керек шем шыжым
 пычкемыш йӱд рӱдылан логалза - нимат огыл : Савак велыште эре
 весела . тушто пӱртӱсшат сӧрале - ончен шерет ок тем ; калыкшат
 пеш сай - керек-кӧжат , у лӱҥгела лывырген , вуйжым савалтен
 вашлиеш , пулышда гыч шыман вӱчкалтен , налын пурта , шерге
 унаже лийыда .
    Савак вел - чодыран вер . тушто Морко ден Йошкар-Ола вел
 гай кугу чодыра уке гынат , кушко от ончал - чодыра . ялжат
 шинча - чодыра воктене , вӱдшат йога - чодыра воктене ,
 курал-ӱдымӧ мландыжат - чодыра воктене . Савак марийын чодыраже
 чапле - завод тӱньык гай кӱкшӧ , кыне гай чӱчкыдӧ . оралтылан
 волтет - пырняже мура веле , пулан кондет - коҥгат виян лиеш .
 оралтыланат , пуланат Савак марий ок тӱнӧ , шкаланже веле
 огыл , Лаж могыр марий-влакланат ситара . Савак марийын
 чодыраштыже тӱс деч тӱсан янлык ила : ужар **6** оҥан лует ,
 лаштыра почан урет , олача-вулача шурмаҥшет , чевер рывыжет , да
 чылажым кушко каласен пытарет ! а шулдыран кайыкше ! парня вуй
 гае изи эҥыжгочшо кайык гыч тӱҥалын комбо гае кугу , соҥгыра
 сузо мартен шымлу шым тӱрлӧ кайык ила . а чодыра саскаже !
 верын-верын эҥыжше вондыжым пӱгырта , аршашын-аршашын тарай
 ластыкла кеча , снегыж ден шымашыже кӱэш - мланде йошкарга .
 поҥгыжо тунар лиеш - кеч кольмо дене куэн опто . курезыже ошо -
 ялт ӱян туара . рыжыкше полдыш гай тыгыде , мӱгынде гай чевер .
 Савак марийын чыла чодыра саскажат тамле , пурлат - умшашет
 шула , пушыж денат шерет темеш . нур мландыже киндылан чаҥга
 огыл , ыштыше-кучышылан ояр ийыштат нӧлтен гына пуа . курык -
 шотлан уке огыл курыкшат . тудо мужыран да мӧрӧ серан . мӱй деч
 мӱй пушан олыкшо уло , кеҥеж кечын шерлыме сывынла койын кия .
 пӱтынь Савак велым иландарен , чинче пырчан вӱдшӧ йога . ынде
 мемнан манме дене гына огыл , Савак вел веселанак весела .
 тушто эрдене кече лектеш - шийым шавалта , кастене шинчеш -
 шӧртньым шавалта . молан гынат дыр Савак марийын пӧрт шеҥгел
 ломберыштыже , корем йымал арамаштыже укшыж еда йӱдат-кечат ,
 лым лийде , шӱшпык шӱшка ; молан гынат дыр идым-пече куэж еда ,
 чодыра покшел пӱнчыж еда куку мура . йырваш тӱрлӧ кайык и мура ,
 и шӱшка , кеҥеж гоч эре сӱанла веле шокта . тушто кайык веле
 огыл , чылажат муралта : чодыраже шога - муро шокта , вӱдшӧ йога
 - муро лектеш , мардежше пуалеш - мурымак шӱшкалта , пӱтынь
 пӱртӱсшӧ ныжылгын-ныжылгын муралта .
    Савак марий ӧрдыж еҥым пеш пагала . миеда гын , шкеат
 ужыда . тудын деке еҥ толеш гын , ӱстембакыже кинде-шинчалым
 пога . ӱстелтӧр олымбак ур пун гай сур портышым шара да тендам ,
 налын шынден , шунен-шунен сийла , поро кумылжым ончыктен ,
 мутланаш тӱҥалеш . тендан толмыдам колын , пошкудыжо-влак тендам
 ужаш , шкешт деке ӱжаш пурат . ужаш , ӱжаш пурышо-влак коклаште
 иктаж-кӧ шымлу-кандашлу ияш кугыза лиеш . тудо тендан кӱдында
 толын шинчеш , мут гыч мутым луктын , кушеч улмыдам , могай
 пашам ыштымыдам умылкален налеш , вара шкешт нерген преданий ден
 легенда-влакымат каласылаш тӱҥалеш . чал пондаш семешкыжым
 ниялтыме гай ыштен колтен , эн ончыч тудым каласа : " ала мемнан
 кугезе-влакнат тендан велымак толыныт улмаш . " ала-кунам дыр ,
 пеш шукерте , мемнан кугезе-влакна теле годым шӱшкан ече дене
 толыныт " манын , ожно кугурак-влак ойлат ыле " , - манеш . южо
 еҥ , тидым колын огыл гын , кокла гыч йодеш : " мо тугай тудо
 шӱшкан ече дене ? " " колыштса , родем , мый тудымак каласынем ,
 - манеш шоҥго Савак марий . - тунам тиде кундемыште ик
 Мунамарий ял веле улмаш . кызыт тудым Шуаръял **7** маныт .
 Мунамарий ял шукерте , Йыван кугыжа годым , шинчын . тунам
 тыште кызытсе деч ала-мыняр пачаш шукырак шерге акан чодыра
 кайык улмаш . тышке тудо чодыра кайык кучаш ала-кушечын мӱндыр
 марий-влак шӱшкан ечышт дене толын лектыныт . чиеныт улмаш ,
 манеш , нуно лум гай ош ыштыраш мыжерым , упшалыныт улмаш ,
 манеш , ош меж упшым . ош межгеман йолышт дене шӱшкан ече валне
 шоген , тиде верым ончен йӧратеныт . йырваш пыллан логалшашын
 чевер пӱнчер , кожер ден нулгер , шӱдӧ ияш тумер ден пистер
 мурен шоген . тыштат-туштат теле гоч кылмыдыме вӱд йоген . ош
 пижан кидыштышт ошкиза тояшт лийын . кузе тояшт дене ечыштым
 тӱкалтат , туге ечышт , шкеак тарвана да мардежла писын наҥгая ,
 манеш . пуйто шӱшкымӧ йӱкышт гына шокта да лум пурак гына кынел
 кодеш улмаш , манеш ... тыге шӱшкан ечан марий-влак толыныт да
 тукыман тукымышт дене чодыра лоҥгаш эҥерла мучко олмедалтыныт .
 тукымыштым шарыме семын мландым почыныт . пошкудо марий-влак
 дене родыланен , моло калык дене келшен илаш тӱҥалыныт ...
 Савак вел калыкын йӧратыме верже лийын . ӧрдыж марий-влак
 Савак марий деке мияш-толаш , йӱаш-кочкаш кумылан лийыныт .
 Савак вел гыч шешкым пурташ , Савак велыш ӱдырыштым пуаш
 тыршеныт . ӱдырыштат Савак велышке йывыртен марлан толеденыт .
 лаж вес могырышто да Виче тӱрыштӧ , Пося велыште да Нольо
 воктен вуеш шушо ӱдыр-влак шыже годым , тӱгӧ лектын , Савак
 велыш мелын шогалыныт , рвезе кумылым тарватымешке ӱчаш-ӱчаш
 шыже пучым пуалтеныт . Савак велым шергаш парнян , чевер пота
 кыдалан мотор качым кычкыреныт . а Савак марийын ӱдыржӧ Савак
 велешыжак лакемаш  тӧчен , вес вере кайымыже шуын огыл . каяшак
 логалын гын , арня вуеш , манме гай , мӧҥгыжӧ , ачаж-аваж дек ,
 Савак велыш , толаш тӧчен манын , шоҥго Савак марий тыланда
 ойла . " чынжымакше шонет гын , кӧн тыгай весела верым кудалтен
 коден кайымыже шуын гын , кӧн тыгай чевер велыш толмыжо шуын
 огыл гын ! " - манеш кеч-кӧжат " .
    сылне Савак вел ! сылне тудо Кугу Октябрьын эрыкешыже угыч
 шочмыж дене ! о , пеш сылне таче Савак велже у колхоз илыш
 дене ! Савак марий колхоз илышеш пиалым йӧршын суртваке
 пуртен . Ленин партийын идейже дене кушкын , коммунист партийын
 вуйлатымыж дене иза-шольо совет калык ешеш социализм гыч
 коммунизмыш электричка дене кая . о , пеш сылне Савак велже у
 илыш почеш уэммыж дене ! Савак марийын пасулаже ужар чодыра
 ӱштым ӱштал шогалеш , лыки-луки эҥер **8** тӱржӧ лӱсанат ,
 лышташанат пушеҥге дене тӱрлалтеш , изиат-кугуат коремже вӱд
 дене темеш , яллаже Ленин тул дене волгалтеш . Савак велыште
 завод корпусла гае ферма оралте ден кинде клат-влак нӧлталтыт .
 мланде саскам Родинылан ток наҥгаен , ола гыч сатум утымеш
 конден , корно кӱ ягылга .
    Савак вел пӱртӱсшӧ дене сылне , калыкше дене чапле .
 революцийын пламенный трибунжо Сергей Миронович Киров Савак
 марийын лишыл землякше ыле . Совет Союзын академикше Василий
 Петрович Мосолов - Савак марийын урлыкшо . Кугу
 Отечественный сар годым Совет Союз Герой лӱмым марий калык
 гыч эн ончыч Савак марий рвезе Сергей Романович Суворов
 налын . Савак велеш авиаций генерал Степан Иванович
 Чемоданов , Совет Союз Герой-влак Ардашев ден Новоселов ,
 шӱдӧ дене кумдан палыме еҥ-влак шочын кушкыныт .
    пагалыме лудшо йолташ , ме тендам Савак велыш миен савырнаш
 ӱжынна . кунам мияш кумылан лийыда , ме тудыжым огына пале .
 кунамлан тендам вучымынам меат огына каласе . кунам чонда
 вӱчкалта , тунам мийыза . мийыза пӧршан телым , чӱчкен-чӱчкен
 лум луммо годым , мамык гай пушкыдо тер корно дене . мийыза умыр
 щошым , ломбо пеледме годым , томкан-томкан ужар порсын вургемым
 чиен шогалше садер воктен , тӧр корно дене . мийыза шонанпылан
 кеҥежым , кинде волгенче лӱҥгымӧ годым , шурно кокла гыч
 йолгорно дене . мийыза чевер шыжым , у пучымыш туртыктымо
 годым , йорга куэн шӧртньыж дене вакшылтше нӧрӧ корно дене .
 шыже кече кӱчык , йӱдлан кодына манын ида ман , Савак велыште
 шем шыжым волгалтшаш ончыч утыр пычкемыш лийме годымат пешак
 весела лиеш . кечывалым мӱндыркӧ-мӱндыркӧ шем потала койшо
 Бушков чодыраж ден рывыж гай чевер Саван пӱнчерже , шем кудыр
 гай Вочарма кожла ден йырваш оръеҥ гай сӧрал тыгыде
 ото-влакше , писте вуйышто мӱкш иге ызгымыла шоктен , эр
 йӱдымат гож-ж-ж мурен шогат . чодыра вуй мурымо йӱк шеҥгелан
 кодеш . тыланда ынде моло нимат ок шокто , орва тыртышда
 пералтме ден имне йол йӱкдам гына колыда . тракторат ок мӱгырӧ ,
 кылмаш куралын пытен . тыге шукат огыда кай , пытартыш лышташ
 йогымым колыда . тунамак вӱд шоргыктымо шокташ тӱҥалеш . шкеат
 шижыда , те ялышке шуын улыда . Савак велыште ял гыч ялыш тора
 огыл . те вӱд йогымо йӱкым колыда гын , шинчен лийза : кузе ӱдыр
 ден ӱдыр , кидым ваш кучен , ший тарманыштым мурыктен ошкыл
 колтат , туге тиде Савак вӱд ден Вочарма вӱдат ака-шӱжарла
 йыгыре шоргыктен йогат , мӱндырнат огыл Буй вӱдыш возын ушнат .
 Буй вӱдшӧ , шӱвырзӧ семын , лыкын-лукын кадыргылын миен , Виче
 вӱдыш керылтеш .
    Бушков чодыраж воктен , нине вӱдлаж мучко йӱд рӱмбык дене
 тӱткалтын , изиат-кугуат садеран ял-влак шинчат . тушто **9**
 Савак марий сылне пӱртӱсын палыдыме лыжга мурыж йӱкеш тамле
 эр омо дене ласкан каналта . и тидат Савак велын ныжылге пӱртӱс
 муран тымыкше агытан муро йӱкеш кушкедалтеш . ала-кушто , шыже
 йӱд пычкемыште , ала-кӧн агытанже шергылтарен гына
 муралтен-муралтен колта да тымык тӱням кынелта . вара пӱтынь
 Савак велыште чыла агытан , кашташт гыч волыде , ӱмбала-ӱмбала
 рашкалтараш тӱҥалыт . тыште агытаныштат агытан деч сайрак мурат
 ала-мо : муралтен колтымо мучашеш , шӱлышым мӧҥгеш налын ,
 ай-й-й ыштал колтат , да поснак сӧралын шокта . тиде жапыште
 Вӱрзым ӱмбачын ты-ы-ып эр ӱжара тарвана . ӱжара кояш тӱҥалме
 годым Савак марий вате мален кынелеш . теҥгыл мучашке шинчын ,
 пычкемышешак йолым пидеш . ӱжара шӱдырым ончалын , под дек
 миен , изи тулым чӱкта . кочкаш сака . сака веле , подшо шолашат
 пура . под шолмо йӱкеш Савак марий шкежат кынелеш .
    ... эркын-эркын тӱл-тӱл кояш тӱҥалеш . эр кочкышым ыштымек ,
 Савак марий ватышньыкшым чия , ош ончылшовычшым сака да колхоз
 пашашке лектын ошкылеш ... волгалтеш ... вӱрзым ӱмбачын
 шырий-вурий эр кече лектеш . Савак марийым колхоз пашаш
 вашлиешат , пуйто , йывырталын , ала-мо семын шыргыж колта да
 Савак вел мучко шийым шавалта .
    Савак марий утларакшым кыдалаш капан , шымавуч гай вияш да
 чумыраш могыран , ӱнаран еҥ лиеш . тудо чатката неран я шара
 шинчан , я шем шинчан , ару чурийвылышан . тендан дене
 мутланымыж годым туран , веселан онча да шкенжым ушанын куча .
 ойлымо коклашке шуын ок пуро , еҥын ойлен пытарымыжым вучалтен
 шинча да вара илтен гына ойлен колта . " мый " манме олмеш
 " минь " манеш . " тый " манме олмеш " тинь " ышталеш .
 " кызыт " манын ок ман , " кизыт " манеш . " влак " олмеш
 " лак " ышталеш . Савак марий сӧрал ӧрышым куча , пондашым
 шоҥгеммешкыже эре нӱжеш . шоҥгеммекшат пондашлан чӱдырак лиеш .
 пондашыжат тудын асам ок куш , кунар шочаш тӧчышыжымат ,
 чурийончымо ваштареш шинчын , вашкӱзӧ дене эре тӧрла . ӱпым
 кужун ок колто . койыш-шоктышыжат тудын тапката . южын гай
 тӧрштылын ок шинчылт , еҥым ок игылт , еҥ дене шӱрдылын-туманлен
 ок кошт , чукрийынат ок кой , йорга койышымат ок ончыкто . канде
 дене шырыктымым ок чий , шемым ыштыкта . еҥлан чужга огыл .
 пайремже годым унам ончаш йӧрата . ӱстембал тич латкок кӱмыж
 дене тӱрлӧ чесым пога , унажым ӱстелтӧрыш шында да ватыж дене
 кок могырым авырен шинчытат , лыжган гына шунен-шунен ончат .
    Савак марий аракалан вуйжым ок кудалте . пазарыште ,
 магазиныште йӱын ок кошт . пайрем годым веле подылеш да муралтен
 **10** колтыде ок чыте . муралта шыман , кумыллан логалтен , шке
 Савак велжым чон пытен йӧратымыжым каласен . тыглай ончымаште
 тудо ӱҥышын веле коеш гынат , ӱҥышӧ огыл , лӱддымӧ . йылмылан
 вияш , шеҥгеч-ончыч ок ойлышт , мо каласышашыже уло , вик ,
 шинчатланак каласа . ила тудо колхоз паша дене гына . коклан
 Бушков чодыраштыже кӱрым кушкедеш , Шайтан ерешыже мочылам
 колта . писте дене ӱстелым , пӱкеным , руашвочкым , пураволым ,
 кольмым , тулеч молым ыштылеш , фермыштыже шуко вольыкым ашна ,
 мӱкшым онча , чодыраш коштеш , колым куча . мланде кылмымеке ,
 Элнет ден Ӱшӱт коклаш государствылан чодырам ямдылаш коштеш ,
 тыгыде кустарный ремеслом ышта . Савак марий пошкудо дене
 келшен илаш йӧрата , коштмаште шке йолташыжым нигунамат ок
 кудалте . ватыжым жаплен ила , шочшыжым куанен онча , изинекак
 пашам йӧраташ туныкта . Савак марий юмылташ ок йӧрате , тӱрлӧ
 манеш-манешлан инанымым кудалтен . ожнырак тӱрлӧ примегылан
 инаненыт . пурымышт , лекмышт годым омсаш йолыштым ишыктен
 колтеныт гын , " ала-кӧ еҥ толеш " маныныт . пӧртӧнчыкышт агытан
 кӱзен мурен гын , " уна толеш " . коҥгаште куҥге пу йӱлен
 йӧралтеш , туҥге велым " уна толеш " лиеш . иктаж-кушко каяш
 лектын да корно гоч пырыс кудал колтен але яра ведран ӱдырамашым
 вашлиеш гын , " шотлан ок тол , очыни " манын . Савак марий
 ожно шешкыжымат кок семын шелын : пиалан ден пиалдымылан . у
 шешкыжын пиалан але пиалдыме улмыжым тудо сӱан годымак
 " пален " . ӱдырым кондымо годым пий оптен гын , " пиалдыме
 шешке логалын , суртем ынде ок воране " маныч тошто Савак
 марий . сӱан годым шорык ломыжын гын , " пиалан шешке толеш ,
 илышем ынде почылтеш " манын куанен . мутат уке , меат , теат ,
 тенийсе Савак марий-влак шкештат тиде манеш-манешлан огыт
 ӱшане , но илалше Савак марий дене тидын нерген мутланаш
 шинчыда гын , тудо шке легендыжым каласыде ок код ...
    " илен , - манеш тудо , - ожно мемнан ик кугезына , Киндылат
 кугыза . топката чевер марий улмаш . илен тудо пуйто ни поянын
 огыл , ни йӧршын йорлын огыл . еҥ деч нимам яҥышен коштын огыл ,
 шкенжынат утыжо , еҥлан пуаш ситышыже уке улмаш . тудын вич
 эргыже лийын . вара ик шешкыжым пуртымыж почеш илышыже йӧршеш
 вашталтын , манеш . шешкыжым пеш кугу сӱан дене , манеш ,
 пуртен . ӱдырым шынден , сӱанын мӧҥгеш пӧртылмыж годым уло ял
 мучко чытыдымын шорыклак ломыжаш тӱҥалыныт . тулеч вара
 Киндылат кугызан пояш вержат кодын огыл . идымыштыже кошташ вер
 пытен , каванлан каван логалын шинчаш тӱҥалын , суртвечыж тич
 вольык вузалын , манеш " .
    " а варажым ? " - те шоҥго Савак марий деч йодыда .
 **11** " а варажым , - каласа тудо , - Киндылат кугызан тиде
 пиалан шешкыже шкежат илен-илен шешкым пурташ шуын да пуртенже
 тудо тугай пиалдымым - сӱанже годым шӱвыр-тӱмыр йӱкымат ,
 манеш , колаш ок лий улмаш , ял мучко пийлак веле урмыжыныт , да
 и тугак лийын : шешкыже пиалдыме логалынат , тудо вольыкетат ,
 тошто каванетат , мӱкшетат - чыла пытен , манеш " .
    тыге ожно иленыт , тыге илышын тӧрсыржым , пойымо ден
 йорлештмым умылтараш тӧченыт . чынжым гын , ожно Савак марийын
 шешкыже веле огыл , тудо шкежат " пиалдыме " улмаш .
    Савак марий чевер пӱртӱсшым ожно ончен гына илен , пайдаж
 дене гын помещик , кулак ракатланен . Савак марий шкеже вич
 ялла гоч лу-латкок меҥге коклашкат курал-ӱдаш коштын , тӧрза
 ончыл , идым шеҥгел мландыжым олбот кучен . ӱмбакыже сӱмырлышаш
 гай чодыраже шоген гынат , ик укш падырашымат тудлан налаш лийын
 огыл . пасуж йыр кок-кум меҥге дене чевер олыкшо шуйнен -
 вольыкшым уржа олым дене шогыктен : шудыжым олботлан солен-солен
 пуэн . илен-илен , эрыкым вучен шуктен : ял йыр мландыжым совет
 власть Савак марий-влаклан шкаланыштак курымешлан пайдаланаш
 пуэн . чодырашке Савак марий-влак оза лийын кошташ тӱҥалыныт ,
 шке нурышт воктен шарлыше Буй олыкшат нунынак лийын . Октябрь
 революций деч вара гына Савак марий курымжылан первый гана шке
 олыкшым шкаланже солаш лектын . и меат , лудшо йолташ , тудо
 жапышке пӧртылына , Савак марий-влак дене пырля Буй олыкыш ,
 шудо солымашкышт , волена .

 34  дезертир-влак   **78**
               ӹ
    1919 ий . шыже . эрвелыште Колчак армий чакна гынат , але
 ятырак куатле . Йошкар Армийлан Колчак армий дене пеш чот
 кредалаш тӱкна . ошо-влак , пытышашыштым шижме гаяк , пеш
 шыдешкен улыт . чакнымышт годым пырля наҥгаен кертдыме ӱзгарым
 пудыртыл , йӱлатен пытаренак кодат . пӧръеҥ-влакым латкандаш ий
 гыч тӱҥалын витле ияш марте мобилизоваен наҥгаеныт . икшыве ден
 шоҥгым пуштедат , ӱдырамаш-влакымат огыт чамане . пленыш
 верештше йошкарармеец-влакым чот орландарат : кидыштым ,
 йолыштым пудыртылыт , парня йыжыҥым пӱчкедат , моло тӱрлынат
 индырат . шерышт теммеш орландарат да пуштыт .
    кечывалвелым пеш талын Деникин армий толеш . Мамонтов
 генералын имнешке салтак тӱшкаже Тамбов губернийыште
 кудалыштеш . ӱдымӧ кинде тошкалтеш , поген шындыме шурно шӱйын
 шинча , ял-влак йӱлат ... тиф чер тӱжем дене калыкым пытара ...
    Совет Российлан пеш неле жап толын . коммунистический
 партий да пашазе калык эн ӱшаныме , эн сай , эн виян еҥыштым
 йошкар фронтыш колтат .
    " пролетар-влак , имне ӱмбак ! " лозунг йырваш шарла .
    ош имнешке ваштареш йошкар имнешке лектеш . тошто ден у , уло
 вийыштым поген , ваш пижыт : сеҥаш але пыташ !
    теве тыгай жапыште Эчан ден Каврий йошкар фронтыш
 верештыч . Эчан - нужна Миклайын эргыже , Каврий - поян
 Сакарын . класс шотым эскерымаш тунам саде волостьышто чоткыдо
 огыл улмаш , сандене Каврият верештын . Эчан ден Каврий йоча
 годым пырля модын кушкыныт . Эчан изиж годымак тӱрлӧ модышым
 шонен лукташ пеш мастар улмаш . Каврийын тӱрлӧ арвер улмаш .
 тӱҥалтыш школышкат пырля коштыныт . тунемашыжат икгаяк сай
 тунемыныт . ялысе школым тунем пытарымек , Эчан ден Каврийын
 корнышт кок вере ойырлыш : Каврий черкан ялыш двухклассный
 школыш тунемаш кайыш , Эчан - пӱнчӧ чодыраш , смола заводышто
 смолам шолташ ... тылеч вара Эчан революций марте еҥ кид гыч
 лек : телым чодыраште озалан пашам ышта , кеҥежым кӱтӱм кӱта ...
 **79** Каврий , школым тунем пытарымекше , ачажлан торгаяш
 полшаш тӱҥале . Каврийын ачаже 1918 ий марте пеш чот торгайыш .
 1918 ийыште , шке вуя торгайымым пытараш декрет лекмеке , тудо
 уремышкыла почылтшо кевыт омсажым петырен , пудален шындыш ,
 кудывече вел шеҥгел омса гыч шолып ужалаш тӱҥале ...
    осалрак йылманже Сакар кугызам койдаренат ойлат : " Сакар
 кугыза шолыштмо арверымат пел ак дене наледа , южгунам шкат
 йӱд-кечыште ала-кушко коштеш " , - маныт . кернакшым ойлаш гын ,
 Сакар кугыза еҥ клат кӧргыш , еҥ вӱташке пурен огыл , ончыко
 толшо , ямде шолыштмыжым , кай , тиде ӱзгар шолыштмо , мыланем
 ок кӱл манын , шӱкалын огыл .
    Эчанын ачаже изинек пашаште индыралтын , йӱштӧ-шокшым шуко
 ужын : йозак-шолыкланат туп кыралтын , поян еҥын пашаштыжат
 могыр ятыр пӱжалтын ... эргыжым ужатыме годым Миклай кугыза
 тыге ойлыш : " эргым , мый кугыжан сарыште арамеш орланен
 коштым ... кугыжан сар поян-влаклан утларак пояшышт веле йӧрыш ,
 незер-влаклан эҥгек деч молым нимат ыш кондо ... тый , эргым ,
 йошкар фронтыш кает . тушто тыланет шемер калык верч кредалаш
 тӱкна . буржуй-влакым сеҥыде , мемнан гай шемерлан сай илыш
 нигунамат ок тол ... эргым , тидым нигунамат ит мондо ! молыжым
 тыланет ойлымо ок кӱл : тый шкат аҥыра еҥ отыл !.. "
    поян Сакар эргыжым ужатыме деч ончыч юмо шӧрлыкеш сортам
 чӱктыш , сукен шинчын кумале , эргыжын оҥеш изи юмо оҥам сакыш ,
 вара тыге ойлыш : " эргым , йӧн лиеш гын , йоҥгым ончо ... тиде
 йошкар ия тӱшка ынде шукеш огыл , вашке пыта . тумарте тыйым
 шылтенат ашнем , ала вес йӧнымат муам ... "
    кок рвезе , кок тӱрлӧ сугыньым налын , Йошкар Армийыш
 лектын кайыш .
                ...
    интернациональный полк кугу чодыра тӱрыштӧ шога . арня ончыч
 Н ола гыч лектын , теҥгече тиде верыш толын шогалын . толын
 шогалмекак , йырваш шымлыше-влак каен пытышт . йошкарармеец-влак
 шкеныштым бойлан ямдылат : южыжо пычалжым эрыкта , южыжо
 вургемжым тумышта , кажныже шкенжым тӱза . лӱшкышӧ , оккӱл
 шомакым ойлышо уке , чыланат пеш тыматле улыт ... кӧ шинча , ала
 тачак нунын кид-йолыштым снаряд кӱрлеш , шӱм-кылыштым пуля шӱтен
 кая ?
    Эчанат пычалым , сумкажым ямдылен пышта да ӧрдыж мландым
 ончалаш чоҥгатарак верыш лектеш . верым пален костат гын ,
 йӧнысыр жап годымат йӧным вашкерак муаш лиеш .
 **80** колышашым-илышашым Эчан ок шоно . тудын шонымыжо икте :
 " вашкерак ошо-влакым вашлияш , вашкерак сеҥаш . Совет
 Российлан тыныс илышым вашкерак кондаш ! "
    ачажын ойлен колтымыжо , кум тылзе годым йошкар казармыште
 илымыже , кум тылзе годым политика нерген книгам лудмыжо ,
 политкружокыш коштмыжо яра эртен огыл .
    Эчан пеш неҥгыде , шке пашажым умылышо йошкарармеец лийын .
    чоҥгата ӱмбалне кугу ладыра писте шога . тудо писте йымак
 миен , Эчан писте пелен эҥертен шогале ... пасушто уржа
 каван-влак коедат , умбалне ял коеш , пыл ден мланде ушнымаште
 шикш кынелеш ... Эчан умбаке , мӱндыркӧ онча , ушышкыжо тӱрлӧ
 шонымаш пура : изи годсо илышыжат , еҥлан тареш коштмыжат шинча
 ончылныжо чыла рашак коеш ... киндеркыште коншудан кинде
 веле ... лӱштышаш ушкалат - сакымаште ... Эчанын кум ияш
 шол8ыжо , Эчей , кечкыжеш , магыра , " чечен няням " йодеш ...
 аваже шортеш ... ачаже ӧрын , вуйжым кумык сакен шинча .
    изи Эчей йӱдвошт каньысырланыш ... Эчан эрден эрак тареш
 шогымо озаж деке куржын колтыш ... тареш шогымо озаже кум теҥге
 оксам кум тылзе кучен шога . изи Эчейлан Эчан " чечен киндым "
 налын кондаш шоныш . уке , тачат окса деч посна мӧҥгӧ толаш
 тӱкныш : оза расчетым ыш пу ...
    Эчан омсам почын пурен гына шогале , шинчашкыже вигак изи
 Эчей перныш : тореш олымбалне Эчей шуйналтын кия , тӱсшӧ
 какарген , мӱшкыржӧ оварен ...
    изи Эчейым Эчан онча , логарышкыже комыля толеш , шинча
 гычше йыр-йыр-йыр шинчавӱдшӧ йоген лектеш ...
    - Эчан , мом тыште шогет ? - шоктыш .
    Эчан ончал колтыш - ончылныжо Каврий шога .
    - молан шортат , Эчан ? - Каврий адак йодеш .
    - шортмаш уке ... ала-молан тошто илыш ушыш пурыш , - манеш
 Эчан , шӱргыжым ӱштылеш . - а тый мом коштат ?
    - шкенан дене кузе илат гын ? - Эчанын йодмыжым колдымыла ,
 Каврий пелешта . - шукертсек письмамат налын омыл ... шкенан
 деке кайыме шуэш ... Эчан , мыйын шонымаште , ошо-влакым садак
 сеҥаш ок лий ... ме тышан арам веле пытена . айда шкенан деке
 куржына , але ошо деке пленыш каена .
    - а ?.. мо ?.. кузе маньыч ?.. ошо дек каена , маньыч ? -
 Эчан шыдешкен кычкырал колта .
    - молан сырет , Эчан ? - Каврий шыман пелешта . - Йошкар
 Армий садыгак ошым сеҥен ок керт . ме тышан арам веле
 пытена ...
    - тый мондышыч мо , йошкарармеец кузе товатла ? - кычкырале
 Эчан . - сеҥена але колена !
    - молан тыланет Йошкар Армийже пеш кӱлеш ? йошкар-влакын
 нимо шотыштат укес .
    - шыплане ! ит ойло тегак !.. колышт , Каврий : але марте
 **81** ме йолташла коштна . кернак , тый поян еҥын эргыже улат ,
 а мый - нужна еҥын ... туге гынат ме пошкудо улына . изина
 годымат ме пырля модын улына . садлан тиде мутетым ик ганалан
 мондем ... вес гана тыгай мутетым колам гын , вара шканет
 ӧпкеле ...
    Эчан , савырнен , лагерь век ошкыльо . Каврий ӧрын ончен
 шоген кодо .
    - мо тугай ? - мане Каврий . - шортын шогымыжым шке шинчам
 денак ужым . сареш колымо дечак лӱдын шортеш , шонышым ... сареш
 колымо иктынат ок шу ... Эчан ала-молан йошкаргым мокта ...
 моктыде мо , тудын мӧҥгыштыжӧ можо уло ? Совет власть
 уланраклан чоныш пеш витара , нужналан тудо сай ... эй ,
 сеҥашыже садак ок сеҥе да так ынде толаша шол !
    Каврий ятыр шонен шинча , вара адак шканже ойла :
    - пленыш каем гын , туштыжат ала-мо лиеш ? туштыжат кок арня
 гыч сарышкак йошкарге ваштареш колтат , маныт . тыштыжат мый мо
 верчын коштам ?.. чыте , теве мом ыштем ... тылеч вара йӧным
 веле ваҥем ... йӧн лиеш гын , тышеч йоҥгым ончем ... шкенан дене
 тылечат кугу чодыра уло ... йошкарге садыгак пыта . тумарте
 шылын илашат лиеш ...
    лагерьыште пуч пуалтыме йӱк шокта .
    - адак молан пуалтат ? адак погынымаш лиеш дыр ? эре
 погынымаш , погынымаш , моло паша уке !.. чытыза , теве ошо-влак
 толыт гын , ушдам пуртат !
 **82** Каврий мушкындыжым чумырта , сырен , лагерьыш ошкылеш .
    лагерь покшеке полк погынен . политком , ала-могай яшлык
 ӱмбак кӱзен шогалын , кидше дене лупшкедыл-лупшкедыл ойла :
    - йолташ-влак !.. Октябрь революций пашазе ден кресаньык
 кидыш властьым пуэн . пашазе ден кресаньык у илышым ,
 социалистический илышым , ышташ тӱҥалаш шонышт . Российыште у
 илыш сайын пеҥгыдемеш гын , вара социализм тӱня мучко шарла
 ыле ... чумыр тӱнясе калык , пырля ушнен , ик кугу еш гай лийын
 илаш тӱҥалеш ыле . тунам вара кулат , озат ок лий ыле ... тыгай
 шонымаш поян кашаклан ок келше . нуно але марте еҥ паша дене ,
 еҥ пӱжвӱд дене мындырланен илен улыт . садлан уло тӱнясе
 поян-влак Совет Республика ваштареш шогалыныт . йолташ-влак !
 тушман шучко : тудын оксажат шуко уло , ӱзгаржат тале , тулеч
 молыжат уло . мемнан чийымынат лустырго , кочмынат томам ,
 ӱзгарнат начар ... туге гынат ме нунын деч патыррак улына :
 мемнан кӧргыштӧ нигунамат йӧрыдымӧ эрык тул йӱла !..
 йолташ-влак ! мемнан корнына икте : сеҥаш але колаш ! сеҥена
 гын , сай , ласка илышым ужына , огына сеҥе гын , адакат
 помещик , капиталист кид йымак каена ...
    - тидыже тыгак ! - коклаште йӱк шокта . - вара илымыжат ок
 кӱл ...
    - пеҥгыде лийже Совет власть ! кужу ӱмыран лийышт мемнан
 вуйлатышына-влак ! виян лийже Йошкар Армий ! - кычкырале
 политком .
    - ура-а-а ! - йырваш кӱдырчыла мӱгыралт кайыш .
    мландым чытырыктен , мланде кӧргӧ гыч лекмыла , тӱжем оҥ гыч
 муро лектеш :
            кынелза , каргыме тӱняште
            шужен орланыше йорло-влак !..
    пӱтынь тӱнясе шемер калыкым , иктыш ушен , тушман ваштареш
 ӱжшӧ мурым Эчан колыштеш , шинчажлан коймылак тудлан чучеш :
 уло тӱня мучко шемер калык кынелеш , поян кашак ваштареш кӱртньӧ
 гай пеҥгыде строй дене кая , кечыште штык-влак чолгыжыт ,
 пеҥгыдын таҥ тошкалме йол йӱк мландым чытырыкта ; тиде кугу
 отрядыште , моло калык коклаште , курым дене пызырналт , орланен
 илыше марий калыкын эргыже-влакат , моло дене таҥ тошкалын ,
 бойышко каят ...
            нигӧат мемнам огеш утаре -
            юмат , онат , виян еҥжат ...
    кернак , шкенам шке она утаре гын , кӧ мемнам утара ?
    пычалым пеҥгыдын кучышаш , пулям туран колтышаш !..
    Каврийын уш вес семын пӧрдеш : " кузе , мо йӧн дене тышеч
 утлыман ?.. политком яралан тыге ок ойло : бой вашке тӱҥалеш ...
 **83** сареш сусыргет але иктаж-моэт пудырга гын , вара молан
 йӧрат , кӧлан кӱлат ?.. вара Япык Тайрат ок ончал . Япык
 Тайра гай ӱдыр ялыште огыл , волостьыштат уке ... пеш келшен
 илаш тӱҥалын шуктен улына ыле . ия тӱшка !.. Йошкар
 Армийышкышт поктен колтышт ... ачийын погыжат кугу , мый колем
 гын , еҥлан веле арам кодеш ! йӧн лиеш гын , утлышаш ... "
            ... интернационал ден
            айдеме вож чаплана !..
    вочко ӱмбак ынде полковой командир кӱзен шогале .
    - йолташ-влак ! - манын веле шуктыш , кок имнешке толын
 шогале .
    - йолташ командир ! тышеч шым меҥге лиеш , ошо-влак толыт ...
    - кудо велым ?
    - уна , тудо койшо ял вес могырым ...
    - йолташ-влак ! - кычкырале полковой командир . - тушман
 толмым вучен шогыман огыл . тудым кӱлеш семын вашлияш кӱлеш !
    пуч чӱчкыдын-чӱчкыдын пуалта . лагерь куткышуэла шолаш
 тӱҥале .
    полк ик еҥ гай ямде лийын шогале .
    - ончык ! шагом марш !
    Эчан пычалжым пеҥгылын куча . моло дене таҥ тошкалын
 кайымыж годым шӱмжӧ тӧр кыра , могыржо куштылеммыла веле чучеш .
 шукертсек шонен коштмыжо таче шуо : таче Эчан тушман дене оҥ
 ден оҥ вашлиеш . шемер калык верч йоктараш Эчан вӱржым ок
 чамане ...
    - бегом ! - команда шоктыш .
    йошкарармеец-влак , пӱгырнен-пӱгырнен , пычалыштым ончык
 кучен куржыт .
    шрапнель пудеште . ала-кушто пулемет тототлаш тӱҥале .
    - вочса ! - шоктыш команда . Эчан вуйжым уа лоҥгаш чыкен
 пурен возын веле шуктыш , чумыр мланде чытырналт кайыш , кӱшыч
 шолемла пуля йӱр йоген кайыш .
    " логале ?.. уке ? " - манын , Эчан шоналтен гына шуктыш ,
 адак " вперед , бегом ! " - шоктыш .
    Эчан тӧршталтен кынеле . моло йошкарармеец-влак пеш куржыт ,
 Эчанат ончык куржеш . шеҥгеланже  кок йошкарармеец тарваныде
 киен кодо : шрапнель лач нунын ӱмбалан пудештын ...
    изиш лиймек , ик еҥже тарваныш , вуйжым нӧлтале , вара кынел
 шинче да йыр ончале : нигуштат нигӧат ок кой . тиде - Каврий .
    умбалне пулемет тототла , пычал лочка , снаряд пудештылеш ...
    - юмо утарыш , ик пулят ыш логал !.. тыге чоя лийде ок лий ,
 уке гын тышакак колет ... ынде йоҥгым ончаш возеш ...
 **84** Каврий саҥгасе йошкар шӱдыржым налын шуыш . тунамак
 мӧҥгеш нале ...
    - чу , тыге ок йӧрӧ !.. тиде кийыше взводный Петров огыл
 мо ? тудо теҥгече командировкыш кайышашым ойлыш . ала
 документше уло ? уло гын , пеш келша ыле .
    Каврий колышо салтак дек мийыш да кӱсеныштыже пургедаш
 тӱҥале , кӧргӧ кӱсенже гыч шӱштӧ калтам лукто .
    ик кагазым онча , весым онча - кӱлешыже уке ала-мо .
 Каврийын тӱсшӧ эре шемеме веле ...
    - уке , але налын шуктен огыл улмаш . уке гын , ок кӱл ,
 тугакак шуам . теве тиде оксажым налшаш ... кум тӱжем уло ...
 корнеш иктаж-кӧ шке гаем верештеш гын , сийлаш сита .
    Каврий йоскарармеец знакшым шуа . ик могырыш , вес могырыш
 ончалеш , вара пӱгырналтыш веле - чодыра велке писын куржо ...
    Эчан тудо жапыште ик чоҥгаташте , ладыра тумо воктен эҥертен
 шогалын , ошо велке пуля почеш пулям колта . ошо ия виса уло :
 Эчанын пуляже иктым пӧрдыктен шуа , олмешыже весе лектынак
 шога . ошо салтак вуйым гына нӧлтал шукта , Эчан вудештаренат
 колта ... команда шаҥгак чакнаш  лийын . чот лӱйылтмыж дене
 Эчан тудым колын огыл . шкетшак кодын гынат , тушманын тичмаш
 взводшым авырен шогалтен , тудыҥ ваштареш пычкемышалтмеш ,
 пытартыш патронжо марте кредалын .
    теве умбалне ӱмылка-влак койыч . онча , ӱмылка эре чакемеш .
 кӧ толеш ? кушко куржаш ? патрон сумкажым ниялта , сумкаштыже ик
 патронат уке . мом ышташ ? кеч-мо лийже , тумо вуйыш кӱзен
 шичшаш : тумо лышташ але йоген пытен огыл , ала тушман дечын
 арала " . Эчан пычалжым тупеш унчыли сака , тумо вуйыш кӱза .
 кӱзен , ик тормакеш шинчын , вес тормакеш эҥертен гына шукта ,
 тумо йымалне мутланымыгычат шокта :
    - ну , господа , - манеш иктыже , - йошкарге-влак шеҥгек
 ончалде куржыч .
    - мыйын шонымаштем , - манеш весыже , - таче чарныме ок кӱл
 ыле , йӱдвошт покташ кӱлеш ыле : йошкарге-влакым йӧршеш
 тӱнчыктарен шуаш кӱлеш .
    - мыят тугак шонем . ик-кок арняште Москошко шуаш кӱлеш
 ыле . Москошто ӱдыр-влакат мемнам вучен-вучен ӧрын пытышт
 дыр ? - воштылеш кумшыжо .
    - ну , господа , таче тышан канымашым ышташ . эрла эрдене
 покташ гын , покташ ! пычкемыште мом ужат ?
    молыштат келшат . шукат ок лий , салтак-влак палаткым шупшын
 шындат . коремеш , улак вереш , тулым олтат . тумо деч пеш торак
 огыл часовойым шогалтат .
    Эчан тумо вуйышто ни илыше , ни колышо шинча . корем могырым
 изи мардеж пуалеш . шикшым лач Эчан деке конда . шикш нерыш
 пура , логарым чыгылтылеш . нер воктен шинчавӱд **85** йога .
 кокыралтыме , тӱрвычмӧ шуэш ... Эчан пӱйжым пурлеш , умшажым
 кид дене петыра , чыташак тӧча .
    чу !.. мо шокта ? тумо йымалне кок салтак кутырен шога :
    - тыгак чыташ ок лий : офицер-влак мемнам пийланат огыт
 шотло , кугыжа годсо дечат йӧсӧ ... айда , Павлов , йошкарге
 деке куржына .
    - пленыш логалше-влакым йошкарге-влак пеш индырат , йыжыҥла
 еда пӱчкедат , маныт .
    - мыйын шонымаште , тидым офицер-влак мемнам лӱдыкташ гына
 ойлат .
    Эчанын шӱм кӱрлын вочшаш гай пыртка . мом ышташ ? волаш але
 уке ?..
    ӱлнӧ адакат мутланат :
    - тый , Павлов , кеч-мом ыште , мый каемак . ошо-влак
 йошкаргым сеҥен огыт керт , ме кызыт тек ушдымыла ончыко каена .
 шеҥгеланна нимо ӱшанат ок код . фабрика ден заводласе
 пашазе-влак йӧным гына вучат , забастовкым ышташ ямде шогат ,
 кресаньыкат ош армийым шӧрын онча .
    - туштыжо кузе гын ? - манеш весыже .
    - туштат пеш сайжак огыл , да тушто кеч шкенан пашазе ден
 кресаньык улыт . тыште кӧ ? эртак тошто помещик , чиновник ,
 буржуй ... нуно мемнан гай шемерлан кунам порым шонат ?..
 шонышаш уке , Павлов , тиде часовойым тӱнчыктарен шуэна да
 ӱзгаржым поген куржына . шкенан пычалым шогалтыме кашак гыч
 налаш ок лий , чылам тарватет . кенета руалтен кучен , логарым
 пикташ кӱлеш , магырен ынже керт ...
    умбакыже ала-мом ойлышт , Эчан колын ыш керт . шинчажлан
 йошкаргын , вуйжылан выж-вуж-ж чучо , пылышыштыже йоҥ-ҥ шокта .
 шинчажым почын , Эчан ончалеш - кок ӱмылка часовой дек
 нушкеш ... мом ышташ ? волаш але уке ? кеч-мо лийже ,
 волышаш !.. Эчан тумо тӱҥыш йыз-з волен шогале . йыр ончале :
 чыла вере тымык . лач часовой шогымо верыште мыге-муго ,
 мыге-муго коеш ... Эчан тушко куржын колтыш . Эчан миен шумо
 годым ик ӱмылкаже лодырген волен возо , йолжо дене йыч-йоч
 чумале да шыпланыш .
    - йӧрыш , - шоктыш Павловын йӱкшӧ .
    - йолташ ... - манын веле шуктыш Эчан , кок салтак тудым
 руалтенат кучыш . иктыже кӱртньӧ азыр дене чывышталмыла Эчанын
 логаржым пикташ тӱҥале ... Эчанын шинчажлан ужаргын , кандын ,
 йошкаргын койо . кидысе пычалже мланде ӱмбаке волен возо . ушыж
 дене " ынде пытышым " шоналтыш ...
    уло вийым поген , Эчан иктыжым чумал колта , весыжым нер лу
 гыч мушкында . тунамак Эчанын логаржылан йоҥ чучеш , шкеже
 ала-моэш шӱртнен возеш , кидше йӱштӧ пычал кӱртнеш перна .
 " теве мыйым утарыше " , - Эчан шоналта , тыманмешке пычалым
 руалтен налеш , кынел шогалеш .
    - киддам кӱшкӧ !.. шып шогалза !.. тарванеда гын , верешдак
 коледа .
 **86** кок салтак кидыштым кӱшкӧ нӧлтен шогале .
    - ида лӱд , - манеш Эчан , - мый йошкарармеец улам , тендан
 тумо йымалне ойлымыдам чыла кольым . мый тунам тумо вуйышто
 шинчышым ...
    - тый от ондале ? - манеш иктыже .
    - от инане гын , на , ончо ! - Эчан вуйысо упшыжым пуа ,
 Эчанын упшыштыжо йошкарармеец значокым салтак ниялта да куанен
 пелешта :
    - йолташ , мемнам тышеч утаре , ӱмырна мучко тыйын верчет
 юмылан кумалына .
    - йӧрыш ! часовойын мо ӱзгарже уло , погыза , волгыжмо деч
 ончыч куржаш кӱлеш ...
    часовойын пычалжым , чесакшым , патронжым налыт . Эчан шке
 пычалжым налеш , вара писын-писын йӱдйымал велышкыла ошкылыт .
    иктаж кок шӱдӧ важыкым кайымек , ик корем серышке шуыт .
 коремыш пурен кайышаш годым чашкер гыч кум имнешке лектын
 шогале .
    - кӧ кая ? - йодеш ик имнешке .
    шылт-шолт-шолт ! шоктышт пычал затвор-влак . Эчанат пычалжым
 викталта . куд пычал иканаште пудеште . Эчан коремышке
 тӧршталтыш , тунамак йолжо мугыльт лийын кайыш , шокшын чучеш .
 шеҥгелне толк деч посна пычал пудештеш . изиш лиймек ,
 пылпомышге , мландыге волгалтарен , прожектор йолжым шуялтыш .
    Эчан ончалеш : корем пундаште кия . кынел шогалнеже , пурла
 йолжо йымен кая , тӱжем име дене иканаште шуралтымыла чучеш .
 чытен кертде , Эчан " сусыргенам !.. ынде пытем !.. "
 шоналта ... шинчажлан адак ужаргын , кандын , йошкаргын коеш ,
 вара пычкемыш лиеш ... Эчан йоҥлен кая .
    Эчан шинчажым почо : кече шыр-шыр-р коеш . могыржылан йӱштын
 чучеш ... йыр ончале : олык пундаште , мӧдывуй коклаште , кияк
 лоҥгаште кия . ынде мом ышташ ? кузе чараш лекташ ? тыште киен ,
 иктат ок уж . тыштак колет гынат , иктат ок полшо .
    чу !.. мо тиде ?.. мо шокта ?
    умбалне бух-бух , бух-бух ! пушка дене лӱймӧ шокта .
    - ур-ра-а !.. - шергылтеш .
    Эчан вуйжым нӧлтале : сер воктен офицер куржеш .
    - ия ... чорт ... сотана тӱшка ! - вурса офицер . - нунылан
 сотана шке полша !..
    изиш лиймек , шорык кӱтӱла шаланен , ош салтак-влак куржыт .
 чарныде пулемет лоткыкта , пычал сургалтеш , пушка мӱгыра .
    " мемнан-влак сеҥат , ошо-влак куржыт ! " - шоналта Эчан ,
 адак шинчаже петырна .
                 ...
 **87** Эчан помыжалтеш , чылат ӧреш . мо тугай ? кугу , ош
 пырдыжан пӧрт . окнаже рушла капка калитка гай . йырваш эртак ош
 койка-влак . угыллаште , койка коклаштат уждымо сад ,
 пушеҥге-влак кушкыт . ош койкышто , ош леведыш дене леведалтын ,
 еҥ-влак кият . лум гай ош вургеман ӱдыр-влак коштыт : теве иктыж
 дек , теве весыж дек мият . йолышт кӱвареш ок тӱкнӧ . ок тӱкнӧ
 дыр ? тӱкна гын , йол йӱк шоктыман ыле .
    Эчан , вуйжым нӧлталын , йыр ончалеш . лачак тудо жапыште
 омса гыч ош вуян , ош пондашан , ош вургеман кугыза пура , вигак
 Эчан дек мия . ӱдыр-влакат Эчаным ончал колтат . врач ,
 воштылалын , Эчан деке мийыш :
    - ну , йолташ , могай кутырымаш ?
    - мый кушто улам ?.. мо лийынам ?
    - улашыже лазаретыште улат , лияшыже ... тудым варарак
 ойлена , кызыт мыланна але шуко ойлаш ок йӧрӧ ... шып кий ...
 кочмет-йӱмет шуэш гын , сестра деч йод ... лӱдшаш ынде уке : эн
 шучкыжо ынде шеҥгелан кодын ... иктаж арня гыч адак тошто гаяк
 патыр лийына ...
    Эчанын могыржылан сайын чучеш , шинчаже шкак кумалтеш . омо
 лугыч колыштмо семын Эчанын пылышыжлан шокта :
    - сусыргымыжо , раныже кугу огыл , вӱржӧ шуко йоген ...
 тудыжат тунарак огыл , теве нервше ... нервше верч мый
 аптыранышым ... кеч-кузе гынат , нервшылан чот тӱкнен ...
    Эчан шинчажым почеш , сусыргышо-влак , ик лукышто погынен
 шинчын , пеш мутланат :
    - кеч-мом ойлыза , - манеш иктыже , - коклан чылт ӧрмӧ пашам
 ужат . теве тендан деке пленыш верештмем деч ончыч , ошо-влакын
 пытартыш гана ончык кайымышт годым , мемнан взводым разведкыш
 колтышт . начальникна унтер-офицер ыле . каена , каена ,
 йошкарге нигуштат ок кой . ик чоҥгашке кӱзен шуна , луч !
 шоктыш . ончальым , унтер-офицер пуренат кайыш . тудын почеш
 отделений командир пурен кайыш . ончена , тумо воктен ик
 йошкарармеец пызнен шогалын , мурыкта веле ... ик гана лӱймыжат
 яра ок лий . ме шот дене умыленат ышна шукто , лу салтак
 шуйналтынат возо . куржын гын , миен шуаш лиеш ыле , пеш шуко ,
 визытым пуштеш ыле ... тудо визыт коклаште иктынат колымо ок
 шу . чыланат вуйым мландыш чыкен киена . пият , кеч-мыняр осал
 лийже , тудым первыяк шиждеколде лӱдыктет гын , нигунамат тыйын
 ваштарешет ок мий . салтакат тугаяк . ик гана лӱдеш гын , тудым
 нимо денат ончык колтен от керт . вес отделений командир пеш
 кычкыра : " ончыко , ончыко ! " - иктат ок тарване . шкежат
 корем лапката гыч вуйжым ок нӧлтал . первыяк южыжо лӱйкалаш
 тӧчыш : кушто вуйым нӧлтал веле шуктат - фийт веле шокта . мом
 ышташ ? вет мыланна шымлен толаш кӱлеш . мемнан шымлен толмо
 почеш кугу наступлений лийшаш ыле . наступлений ыш лий . эр
 марте йошкаргылан полыш толын шуын . эрдене наступаяш **88**
 тӱҥална , да вараш кодынна , шкенам веле шыгыремдаш тӱҥальыч .
 ойлет гын , еҥ ок инане , тунам йошкар фронтым ик еҥ утарыш ...
 тудын лӱмжым историйыш шӧртньӧ буква дене возаш кӱлеш : тыгай еҥ
 тӱжемлан ... уке , миллионлан икте веле !..
    - уке , йолташ , тый йоҥылыш лият : тугай еҥ икте веле огыл ,
 йошкарармеец чыла тугай !..
    йӱк шоктымашке чыланат ончал колтат : леведышыжым
 кормыжталын , ойлышо салтакым тура ончен , эчан Шинча ...

 35  Юкей Егоров      **25**
     ( ойлымашым кӱчыкемден печатлыме )
    тале кӱдырчан йӱр леҥеж дене кышкыме гае шоргыктен йӱрын
 эртыш , шокшо кеҥеж кечеш кошкен пеҥгыдемше ломыж гае пуракым
 мланде ӱмбачын мушкын нале . ынде кӱдырчын пич йӱкшӧ кава тӱрым
 авырен шогышо канде курык вес велне сургалтеш . шукат ыш лий ,
 йӱр эртымеке , изи башкир ялыш марий старшина Юкей Егоровын
 шӱдӧ еҥан отрядше кудал тольо . нӧрен , лавыраҥ пытыше
 марий-влак ял мучко волышт , пугачевский старшина Мендияровын
 пӧртшӧ деран чарнен шогальыч .
    толшо отрядын старшинаже - иктаж нылле ияш , шемалге пондашан
 марий . саҥгаштыже йӱлалтыме йошкар пале . тиде вигак еҥын тошто
 каторжник улмыжым палдара . тудо имне ӱмбачын писын тӧрштыш .
    - эй , Ялкий , йыгыт-влакым канаш колто ! таче нигушкат
 огына кае ! - ош ӱпан самырык сотниклан кычкырале , омсам
 кочырык шупшыло , монча гае шӱчаҥше пӧрт кӧргыш пурен шогале .
    - а-а , Юкей-батырь !.. ару-ма ! могай сеҥымаш дене ? -
 Юкейын вуешыже пӱтырымӧ вӱран шовычым ужын , башкир старшина
 Мендияров верже гыч тарваныш .
    - ару-ару ! - вашешыже вуйжым Юкей савалтыш , воктекыже
 волен шинче . кутырен шинчыше старшина ден сотник кокла гыч
 иктыже - кудыр ӱпан рвезе башкир - тудын велке чулымын
 савырныш :
    - белореченский декыла шыч кае ?
    - уке , Петр Федоровичын Оса крепость декыла лекмым
 кольымат , тудым вашлияш Чолманыш кайынем ыле . корныштына Ӱпӧ
 ола гыч колтымо салтак-влакым вашлийна да изишак кредалаш
 вереште ... старшина-влак , полшыза !.. йӱдвошт кредалын
 улына ... товар , пикш , керде дене шуко пычалан тушман ваштареш
 лекна ... нунышт пушка дене улыт . еҥат ок сите ... **26**
 ятырже эмганен . колышо шуко ... кеч ик пушка лийже ыле !
 пычалтарат ок сите ...
    - адак уэш пушкым , пычалтарым йоднет ? - Мендияров шӧрын
 ончалеш .
    - да , Петр Федорович налме заводлаж гыч икмыняр пушкым
 колта гын , йӧра ыле . кызыт тушман ваштареш кеч чара кидын
 лек . адак Ӱпӧ велым тышкыла эше ик кугу салтак отряд толшаш
 гыч шокта .
    - очыни , ойлыметла , чара кидын тушман ваштареш лекташ
 логалеш , Юкей он , Пугачевлан тока возымо кагазланна вашмут
 толын . тудын денат пушка , пычалтар ок сите . мыланна , чара оҥ
 дене тушманын пушкыжо , пычалже ваштареш лектын , сар ӱзгарым
 налаш кӱшта . йӱктал-ян , Айт , - Мендияров мыжер помышыж гыч
 кагаз пӱтыркам лукто да кудыр ӱпан рвезылан кучыктыш .
    Айт эркын кокыралтыш , моло старшина-влак тыпланымым
 вучалтен лудаш тӱҥале .
    " ... башкир старшина Мендияров , Айт да марий старшина
 Юкей Егоровлан .
    шке колтымо рапортда почеш те воинский вийым да пушка-влакым
 йодын улыда . ме чыла тидым колтен огына керт . пушка мемнан
 денат шагал . садлан ме тыланда шке вийдам шукемдаш , тӱшкан
 погынен , тушманым сеҥаш , пушкым поген налаш кӱштена . а
 иктаж-кӧ тендан ваштареш шогалеш але мемнан деке службыш ок
 кае , я осал пашам ышташ пижеш , тыгайым , изменниклан шотлен ,
 чаманыде наказатлаш , а пӧртшым йӱлалташ , погыжым толаш
 шӱдем ...
    1774 ий , иӧнь . военколлегий . Иван Твогоров " .
    - тушманым сеҥаш , пушкым поген налаш кӱшта . вара тыйын
 шонымашет могае ? мом ышташ ойым пуэт ?
    - мом ышташ ? - шыдын ончалын , Юкей верзе гыч кынел
 шогале . - уло вийым чумырен , шем вий ваштареш телымсе дечат
 талын сарыш лекташ ... сеҥымаш шкенан кидыштына ... илышнам
 чаманыде , пытартыш вӱр чӱчалтыш марте кредалаш пижына гын ,
 кеч-могай сар , ӱзгаран шучко тушманымат сеҥена . вий - сеҥаш
 тыланымаште . мыланна кызыт кок корно гына почылтын : иктыже -
 вӱран сареш тушманым сеҥен , эрыкыш лекташ ... весыже - лӱдын
 шылын , сут кугыжан тӧраже-влакын кулышт лияш .
    - чара кидын пушка ваштареш ? ала !.. кӧ тыге сарыш лекташ
 тоштеш гын ? - рывыж упшан шоҥго старшина верже гыч тарваныш ,
 Юкей деке окшаклен мийыш . чалемаш тӱҥалше вуйжым ӱшаныдымыла
 рӱзалтыш : - Алдар да Кара Сакал-батырь годымат кугыза
 ваштареш сарым тыгак тӱҥална . **27** тунамат тыйын гаяк тале
 джигит-влак ыльыч , но гяур-влакын пушкышт ваштареш нимомат
 ыштен ышт керт ...
    - кызыт кертына ! она керт - чыланат пытена ! салтак лупшым ,
 чиновник-влакын мыскылымыштым мондышыч мо ? - шыде йӱкын Юкей
 манеш .
    - заводым монден улыда мо ? горный завод пушкым да монь
 кугыжалан ышта . иктаж йӱдым йыр авырен , тушко керылт веле
 пураш ! - Юкей Егоров кидшым омса велыш шуялтыш . - заводым
 таче-эрла она нал гын , Ӱпӧ гыч толшо отряд мемнам пытара ...
    - заводыш сар дене каяш лиеш , но сарзе да сар ӱзгар ок
 сите . адак тушто салтак-влак шукын улыт , - рывыж упшан
 старшина уэш тоштын-тоштдерак пелештыш .
    - моло семын огеш лий . тыгак ыштыман ! - Мендияроват шке
 шонымыжым каласыш .
    - калыкым шукырак погаш кӱлеш ! - Мендияров ешарыш .
    - мыняр вий тушто улмым палашат уто огыл ! - мещеряк
 старшинат ушныш .
    старшина-влак чакрак шинчын каҥашаш тӱҥальыч .
    - моло семын огеш лий . ӱпӧ гыч салтак отряд толын шумеш ,
 ямде лийман . тиде кечылаштак заводыш каяш , - чылават келшышт .
 тушманын вийжым палаш завод велке Юкейын эргыжым , сотник
 Ялкийым , колтышт . а Юкей Егоров ден Айт , имне ӱмбак кӱзен
 шинчын , лишыл аул ден яллашке еҥым - сарзе вийым - погаш
 кудальыч .
               ...
    Юкей Егоров , ятыр башкир ауллам эртен , Кунгур корно
 ӱмбалсе марий яллашкат миен шуо . тудын отрядше кече мучко ятыр
 еҥлан кушко : лишыл яллаште илыше татар , марий , башкир-влак
 кугыжан тӧра ваштареш кынелше пугачевец тӱшкаш ушнышт .
 пугачевын тышке лишеммыжым колын , ял почеш ял , пасу пашажым ,
 шочмо-кушмо суртшым коден , игылтмаш ден орландарымашлан ӱчым
 шукташ , илыш саманым вашталташ кынелеш .
    - кынелза , родо-влак , сарыш ! - ял уремлаште йоҥгалтеш .
    ужын улыда те чодыраште пожар тулым ? тунам тӱтан гае кынелше
 тул ора , пӱтынь чодырам авалташ тыршен , эре ончыко **28**
 нушкеш , ужар пушеҥгылам да тӱрлӧ кушкылым рат дене нӱжынак
 эрта , шижынат от шукто - ик вер гыч вес верышкат кусна . тыгак
 Уралым авалтыше эрыкан пугачевщина тул виян шарла .
    телым Оренбург лишан Екатеринан полковникше Михельсон
 Пугачевын войскажым шалатышат , дворян-влак ынде тиде шучко
 бунтым пытарышнак манын шонышт .
    уке , эрык шӱлышан , патыр шӱман шемер калыкым нигунамат
 сеҥаш ок лий .
    Юкей Егоровын ончылныжо уржа пасу , пасу тӱрыштӧ ял .
    Юкей уремыш йортен пурышат , шӧрын кайыше пӧрт воктене
 имньыжым чарыш .
    - вӱдым ... шольым , вӱдым пу-ян ... - модын куржталше рвезе
 дек пӱгырныш . чытырналт лекше йӱкшӧ кӱрылтӧ . тудо , нелын
 шӱлалтен , вӱрым шӱвал колтыш . кок йӱд малыде коштмо , теҥгече
 сусыргымат арам ыш эрте , пычкемыш каторжный рудникеш кӱрылтшӧ
 тазалыкше шкенжым палдарыш ...
    " эй ... тыгай пагыт годым черланашыжат йӧн огылыс ... " -
 Юкей семынже шоналтыш . тиде гутлаште рвезе шеҥгел кудыш
 куржтал тольо , леве вӱдым , пу коркаш тич кошталын , Юкейлан
 кондыш .
 **29** - ял калыкда иктат ок кой , кушто ? - Юкей йодо .
    - телекей старшина дене . озаҥ гыч тӧран колтымо кагазшым
 лудыт .
    - кушто лудыт ? - уэш йодо Юкей .
    - тӧвӧ , старшинан пӧртшӧ воктене ...
    рвезе ончыктымо пӧрт деке Юкей кудале , вес уремыште
 погынышо калык тӱшкаш миен керылте . колтымо кагазым лудынат
 пытареныт . кужу ӧрышан писарь каяшат тарванен .
    - умылышда , родо-влак ? - лум гае ош мыжеран , кольмо семын
 лопкан шарлыше пондашан марий - старшина Телек Денисов - оҥжым
 кадыртен , погынышо-влак деч йодеш . Телекын оҥыштыжо
 Екатерина императрицам сӱретлыман той медаль кеча .
    Юкей тиде кугу пондашым моткоч сай пала . рвезыж годымат ,
 ӱмаштат шке ешыж дене Телек деке кеҥеж пашалан шуко гана
 тарлалт коштын , телым тудланак чодырам руэн . тӧра деке лишыл
 улмыжланак , очыни , ынде лу ий лиеш , Телек старшиналан
 шога ...
    - иледа , родо-влак ? ожнысо семынак тӧрам ужын чытыреда ? -
 лишем шуын , Юкей калыкым саламлыш .
    - мӧҥгеш кае , тендан гае вуянчык-влаклан тыште нимом ышташ .
 эртен кайышаш улат гын , ялыш пурыдеак , идым шеҥгеч кае , -
 сарзе еҥым ужын , Телек нелын тошкалын , пӧртӧнчыч эркын волаш
 тӱҥале , - мемнан деке пурен куктылаш итат шоно . салтак кордон
 тыйым ужеш гын , мыланна чот логалеш . ялым йӱлалтат , еҥым
 пуштеден кодат ...
    Телек Юкей деч лӱдеш , но тиддечат чот кугыжан
 начальникше-влак деч лӱдеш , сандене кугыжан верч шогышо еҥла
 кояш тӧча . калык эрык верч тарванен гын , тудым от чаре .
 Телек тидым пала , но иктым шона : салтак-влак толыт гын ,
 " мый чараш тӧчышым , но шым керт " манаш амалым муынеже .
    - логалме деч лӱдат ? тып илен эртарынет ? - Юкей ылыж каен
 кычкырале . - колын улыда , родо-влак , - кенета тудо погынышо
 калык велке савырныш , - эрык верч кынелше калык нерген ?
 мужицкий кугыза Петр Федоровичын лӱмжӧ тыланда пале ? молан те
 тачат тудын войскаштыже огыдал ? ала Телек деч лӱдыда ?
    - колын улына , - икте мане , - эре тудын нерген
 мутланена ...
    калык коклаште йӱк-йӱан тарваныш . Юкей йыр чылан
 чумыргышт .
    - колын улыда гын , молан суртыштыда шылын иледа ? ала эрыкан
 калыкын кугыжажлан огыда ӱшане ? ойгым шагал **30** ужында мо ?
 кӧн мландыштыже завод чоҥалтын ? кӧн чодыражым , вӱдшым каргыме
 завод оза поген налын ? кӧм кол кучаш , шудо солаш Сылва деке
 огыт пурто ? кӧм завод орол-влак кучен кырат , толат ? тендам !
 Сылва ден Ошвиче тӱрысӧ марийым , башкирым , курык лоҥгасе
 рушым . чыла тиде орлык гыч мемнам Петр Федорович утара ,
 значит , тудо мемнан кугыжа да мыланна тудлан ӱшаныман . сарыш
 теат икте кодде лекса ! завод налаш каена . кредалмаштына ме
 шкетын она лий : руш калык - мемнан ӱшанна !
    Телек умылыш : Юкей калыкым шке велкыже савырен мошта .
 " айда савырыже , - шоналтыш , - титакем гына ынже шиж " .
    - йырым-ваш сар талышнен ... тендан гаяк незер-влак ,
 кердым , шугыньым налын , завод оза ден купеч-влакым кыраш
 погынат . тошто патыр-влакым шарналтен , кугу сӧйыш тарваныза !
 акпарс онар семынак марий калыкын пиалже верч кредалза !
    - поп-влакым мом ыштат ? - эркын икте йодеш .
    - йозак тыгаяк лиеш мо ?
    - ула шотышто кузе ?
    - шинчал ак могае лиеш ?
    - йозак - тӱлен кертме семын !.. каргыме поп-влакым сакаш !
 сита ! мемнам тӱрлӧ семын мыскылышт !
    тудын велке калык мелын савырнымым Юкей шижын кудалтыш . уло
 шӱм дене йӱлен умылтараш пиже . мланде , йозак , шинчал нерген
 колын , марий-влак Юкей йыр чумыргышт . икте-весе шке кӧргӧ
 шонымыштым тӱжвак луктын кутыраш тӱҥальыч . эрдене эр помыжалтше
 чодырала лӱшкен , пӱтынь калык ылыже . шыде шонымаш толкында
 савалтын эрта . " горный завод " манме мут умша гыч ок ойырло ,
 Пугачев нерген мом шинчымыжым , теҥгече шке отрядше
 шалаталтмым , заводыш кайышашым нунылан Юкей ойла :
    - налына заводым . чолманыш лектын кертына . чолманыш лектына
 гын , пӱтынь Юл мемнан деке ушна , - манеш тудо . - лач заводым
 налаш еҥ-влак кӱлыт ! лекса теат , родотаҥ-влак ! орлык илыш гыч
 лекмыда шуэш гын , погыныза ! вашке Белореченский гыч мемнан
 армийна тышке толын шуэш , кӧ вара сарыш кая ?
    - мые ! азывай , айда пырля ! завод озан чодыра оролжо кузе
 тыйым ӱмаште кырен кодыш , мондышыч мо ?
    - кӧ монден саде тореш йолым ? кӱсын корка кужу вурган :
 кочамын кердыже эше рӱдаҥын огыл . кайыде ом код .
    - мыят каем , - калыкым шӱкедылын , Шамтий ончык лекте , -
 ачамым лашман пашаште пуштшо чиновник кашаклан ӱчым шуктем .
    - Шамтий ! мом ыштылат ? окмак ! - Шамтийым Телек
 нарынеже . - яришка , разбойник тӱшкаш кает гын , суртем гычат
 поктен луктам !
    марий-влак рӱж воштыл колтышт .

 36  Сакева    **42**
    кечывал эртен . веселан юарлен , йоча-влак школ гыч мӧҥгӧ
 пӧртылыт . нуно коклаштышт икте-весышт дене ӱчашат ... ӱмбакышт
 ончалын , коммунизмым чоҥышо самырык тукым кушкеш манын , куанен
 шоналтет .
 **43** - мый ракетым ыштенам , - ойла ошалгырак ӱпан , чумыраш
 шӱргывылышан рвезе .
    - могай ракетым ? - иктыже йодо .
    - ракетым ?.. - ок ӱшане весыже . - кӱлдымашым ит ойло .
    - ыштенам ! - ойжым пеҥгыдемда Санук . - чын ракетым огыл ,
 а модышым ! пружиным веле пӱтыралат , шкеак кая , чоҥештен гына
 ок керт .
    - чоҥештен ок керт гын , могай тудо ракета !..
    рвезе-влак рӱж койдарен воштыл колтышт . Санук ала-мом
 каласынеже ыле , но ик шомакымат умбакыже пелештен ыш керт ,
 йылмыже пышкемалте , чурийжат йошкарген кайыш .
    - Санук , кучо ! - савар воктен ошкылшо ик рвезе кычкырале .
 - мыйын ракетем чоҥештенат кертеш .
    - а кушто ракететше ?
    - теве ! шекланен от шукто гын , вуйышкетак миен керылтеш ! -
 йоча кӱым кудалташ манын , кидшым нӧлталын гына шуктыш , тиде
 жапыште илалшырак ӱдырамаш тудын воктекше миен шогале .
    - кӱэтым кудалте-ян , эргым . тый вет йолташетым сусыртен
 кертат !
    - мый мыскарам ыштем , Александра Ивановна , - вуйжым кумык
 ыштен вашештыш йоча .
    - южгунам модыш гыч лодыш лийын кертеш .
    йоча-влак чыланат шыпланышт . семынышт пеле йӱкын
 мутланен-мутланен , умбак ошкыльыч . Александра Ивановна гына
 шке верешыже шоген кодо . тудо ятыр ий туныктышылан пашам
 ыштен , самырык тукымлан уш-акылым , шинчымашым пуэн , кумда
 корныш луктын . тудын ученикше-влак кокласте могай гына еҥ уке !
 чыланат нуно илышыште шке верыштым муыныт : эрналан пайдале
 пашам ыштат , йӧратыме туныктышыштым пагален шарналтат .
 Александра Ивановна кызыт пенсийыш лектын . туге гынат яра
 шинчымашыже уке . эре йоча-влак денак жапым эртара , туныкта ,
 пайдале каҥашым пуа .
    рвезе-влакын юарлен модмышт шоҥго ӱдырамашын ушышкыжо эртен
 кодшо пагытым уэш пӧртылтыш . тудлан школыш революций деч ончыч
 кошташ логалын . тунам жап неле улмаш . кызыт йоча-влаклан
 тунемашышт , пайдале пашам ышташышт чыла йӧн уло , а кочкыш да
 вургем нерген шоналташ шагал верештеш . ожнат яллаште школ
 лийын . но тушто тӱҥ шотышто поянрак еш гыч лекше-влак
 тунемыныт . незер еҥын йочаже школыш коштын гынат , утларакшым
 кузерак мӱшкыр темышаш нерген шонен . нунылан йӱштӧ-шокшым
 чыташат шуко пернен , а поянже ӱйым-мӱйым кочкын илен .
 ешартышлан , Александра Ивановна гай нужна еш гыч лекше-влак
 тӱрлӧ мыскылтышым чытеныт . теве тудын шинча ончылныжо рвезе
 годсо жапше сӱретлалт эрта .
    ... арлан ял . Сакева двухклассный училищыш тунемаш коштеш .
 урок пытымек , моло йоча семынак мӧҥгыжӧ вашка .
 **44** - рожын тувыр , рожын тувыр , тумыш пыжаш ! - оҥа дене
 кӱкшын печен налме савар рож гыч кычкырыме йӱк шокта . пошкудо
 поянын эргыже , Йывашка , изи ӱдырым лӱмдылеш . Йывашка ,
 очыни , шкежат тунемеш ыле , но тудо пеш його .
    Йывашкалан вашеш нимом пелешташ ӧрын , Сакева шке
 кудывечышкыже куржын пураш веле тӱҥале , вуйышкыжо кӱ толын
 логале . ӱдыр тунамак ушым йомдарыш .
    - ӱдырем , мо лийыч ? кӧ тыйым тыге ыштыш ? - Сапия кува
 куржын лекте , вуй шовычшым тасма семын кушкедын , вӱр дене
 амыргыше сусырым пидын шындыш .
    - кӧ тыге ыштыш ? - азапланен куржын толшо ачаже йодо .
    - Йывашка , - помыжалтмыла вашештыш ошемше чуриян Сакева .
    - шотдымо йоча , ачаж гаяк вувер чонан , - ешарыш аваже .
    - тудым шкенжым кучен , нуж дене почкаш кӱлеш . мый теве шке
 пӧртешыжак ушым пуртем .
    - ачаже , лучо ит кошт , садак нимо шотым от му , тыйымак
 титаклаш тӱҥалыт .
    - уке , мый тыгай ораде койышым чытен ом керт , - манят ,
 ачаже пошкудыж дек вашкен ошкыльо . тушто моткоч кугу туман
 ылыжын .
    вес ийжылан Сакева двухклассный училищым  тунем пытарыш .
 шоҥго учитель , Иван Николаевич , ачаж дек толынат , кутыра :
    - ӱдыретым , Сайпытен шольо , умбакыжат туныкташ кӱлеш ,
 мыйын шонымаште , тудын деч шот лектеш . училищым нигӧ деч сай
 тунем лекте .
    - тудыжо туге да , мыланнаже вет неле лиеш , - вашеста
 Сайпытен , полшаш кӱлеш , а мемнан вийна ок сите .
    - тиде шотышто ида ойгыро , мый шке ӱмбакем налам . йочан
 ончыкылыкшо верч шоныман ...
    Иван Николаевич ден Сакеван ачаже ятыр жап мутланен
 шинчышт . тудлан туныктышын мутшо дене келшаш логале .
    палемдыме кече толын шуо . эр . йошкаргын-ужаргын койын ,
 канде кава мучко ӱжара шула . пӱртӱс койын-койын помыжалтеш , а
 шыргыж лекше кече , мланде ӱмбак шке волгыдо йоллажым шаралтен ,
 веселан ончалеш . вондер коклаште кайык-влакат чыгыматаш
 тӱҥалыныт . шке шулдырыштым выр-выр модыктен , ик укш гыч вес
 укшыш чоҥештылыт , шканышт кочкышым кычалыт .
    Сакеван ачаже , орвам ӱйлымеке , имньым кычкен шогалтыш .
 икмыняр жап гыч , корнылан ситыше кочкыш ден наҥгайышаш вургемым
 нумалын , пӱтынь еш кудывечыш лекте . чыланат шӱлыкан улыт : шке
 икшыве деч ойырлаш куштылгыжак огыл .
    - сай тунем , туныктышо-влакын мутыштым колышт , - шке
 шочшыштым тупшо гыч вӱчкен-вӱчкен , ачаж ден аваже сугыньым
 пуат .
 **45** ончыч Сакева , вара шоҥго учитель орваш кӱзен шинчыч .
 Иван Николаевич кучер семын кидышкыже сап керемым нале ,
 имньым пералтен колтыш . тунамак тор алаша кудывече гыч лекте да
 кудал колтыш .
    - сай тунем , ушым пого ! - кычкырат шеҥгечын . а ӱдыр ,
 шинчам пыч ыштыде , шочмо-кушмо суртшым онча . ала ынде
 йӧршынланак ойырлем манын , семыҥже шонкален , шочмо ялже дене
 чеверласа . тудын шинчажлан капка ончылно шоген кодшо ачаж ден
 шольыжо сӱретлалтыт . аваже нунын деч тембалнырак . тудо тудыкеш
 кодшо семын коеш .
    имне кугу уремыш савырнен йоммешке , шинчавӱд дене нӧрышӧ
 солыкшым шоҥго ӱдырамаш рӱзыш . а кужу корныш тарваныше ӱдырын
 логар пундашкыже кочо комыля толын шинчынат , утларак веле кочын
 чучын пикта . Иван Николаевичат келгын шӱлалта , коклан-коклан
 ӱдыр ӱмбак чаманен ончалеш . Сакеван куандараш тӧчен , иктаж
 сай шомакымат пелештынеже , но нимом шонен ок му .
    ялым лекмек , тыгыде аҥалан шеледыме пасу шарлен возо . леве
 юж пуалме дене уржа озым толкынла тайнен саламла , корныда
 пиалан лийже маншыла , вуйжым сава . кече утларак да утларак кӱш
 кӱза , кумылым нӧлталаш тыршыше семын , ласкан ончалеш . а
 мамыкла оваргыше пыл ик верыштак шогымыла чучеш .
 **46** - тунемат гын , сай айдеме лиат , - Сакева век савырнен
 ойла Иван Николаевич . тудын чалемаш тӱҥалше йыргешке пондашан
 чурийже самырык ӱдырлан моткоч порын коеш . а шинча онцалтышыже
 кугу ӱшаным сӧра . вет таклан огыл тудым калык пагала . самырык
 тукымым илыш корныш лукташ моткоч шуко вийым пуэн , лудаш-возаш
 веле огыл , илыш нерген шонаш , тудым сай умылен мошташ
 туныктен . санденак туныктышым вашлийше кажне еҥ упшым налын
 саламла , а ойгыш логалшыже полыш йодын мия .
    - чыла ужмет-колмет , олаште илымет тыланет кугу пайдам пуа ,
 - ойла умбакыже Иван Николаевич . - ачам-авам йорло улыт
 манын , ит ойгыро . шот мумем дене тыланет мый шке полшаш
 тӱҥалам ...
    вес кечыжлан кастене веле корныеҥ-влак Пӱрӧ олаш миен шуыч .
    марий ӱдырым тунемаш нальыч . шке пашажым пытарымек , Иван
 Николаевич мӧҥгӧ пӧртыл кайыш . тыге марий ӱдыр
 Сайпетинова-Сакева гимназистка лие . тудо Чернядьевмыт деке
 пачерлан шогале . нуно улан лийыныт гынат , тошто илыш вастареш
 шогеныт .
    Сакева гимназийыште тунемеш . кече почеш кече , арня почеш
 арня эрта , йӱран ночко шыжым йӱштӧ теле алмашта . ӱдыр оласе
 илышланат тунем шуэш . мутат уке , тудлан ондакшым нелын чучын .
 тудо жапыште пычкемыш марий ял гыч толшо самырык ӱдырлан олаште
 тунемаш куштылгак лийын огыл . туге гынат Сакева тыршен .
    - шке черемиска , а чылт руш гимназист-влак гаяк тунемеш , -
 ойленыт шке коклаштышт преподаватель-влак . вара семӱн удан
 тунемше-влаклан , Сайпетинова деч примерым налза манын ,
 чӱчкыдын кутыреныт . пачер озаже-влакат Сакевам пагаленыт .
    ик эрдене , рушярнян , Чернядьевын ватыже Сакевам
 кудывечыште ужынат , ойла :
    - Петербург гыч телеграммым налынам . таче ӱдырем толын
 шушаш , вашлияш пристаньыш каена .
    - ала мыйымат налыда ? - йодеш Сакева .
    - чӱлан каена , - вашешта тудыжо . - пеледышым кӱрышт тол .
    ӱдыр лышташан вондер коклаш тунамак каен йомо .
    шагат гыч чыланат Ошвиче вӱд воктек миен шуыч . мӱндыр унам
 вучат . кече шокшо гынат , эҥер воктене сӧрал . леве юж
 пуалмылан лийын вӱд воштончыш тыгыде толкын дене кудырга .
 Ошвиче кугу . тудо кумда ший тасма гай койын , торашке каен ,
 йошкар сер тураште тыгыде чашкерла коклаш йомеш . а шулдырыштым
 лупшкеден чоҥештылше тарляк-влак я кӱшкӧ кӱзат , я ӱлыкӧ волат ,
 я кумдыкеш йыр пӧрдын эртат . **47** нуным ончен , шкендынат
 чоҥештен кайымет шуын колта . шочмо-кушмо ял , ача-ава , пошкудо
 да йолташ-влак ушыш уэш толын пурат .
    - пароход ! - вашлияш толшо-влак кокла гыч ик еҥ кычкырал
 колтыш . чыланат шке коклаштышт мутланат , пароходым ужмыштлан
 куанен , икте-весыштым шыргыж ончат .
    икмыняр жап гыч пристаньыш толын шогалше пароход гыч
 пассажир-влак лекташ тӱҥальыч . кӧ кидешыже чемоданым кучен ,
 кӧ мешакым нумалын . нунын коклаште тӱрлӧ еҥым ужаш лиеш .
 тӱжвал тӱсыштат , вургемыштат нунын тӱрлӧ : южыжо йыдалым
 пидын , южыжо кемым чиен .
    теве пароход гыч шем шинчан самырык ӱдыр лекте .
    - ӱдырем , Татьяна ! - Чернядьева кычкырал колтыш . аваж
 ден ӱдыржӧ шупшалалтыч .
    Сакева ден Татьянат палыме лийыч .
    вес кечынже Татьяна шке пеленже Сакевам Ошвиче покшелсе
 островыш нале . тушко рвезе калык ятыр погынен . пуш гыч волышо
 ӱдыр-влакым ужын , ик рвезе кычкырал колтыш :
    - толеш !
    - толын шумыда дене , Татьяна Сергеевна ! - саламлат тудым
 еҥ-влак .
    - салам , тау ! - вашешта Таня .
    - йолташ-влак ! - кӱкшака кап-кылан 20-25 ияш рвезе кутыраш
 тӱҥале . - мемнан деке шерге уна толын , Татьяна Чернядьева .
 тудо тыланда рӱдӧ оласе рвезе калыкын илышыж нерген ойлен пуа .
    тиде жапыште Пӱрӧ оласе рвезе калык декат революцийын
 толкынжо толын шуын улмаш . 1905 ийысе событий деч вара тысе
 калыкат чӱчкыдын шолып погынаш тӱҥалын . нуно у илыш могай
 лийшаш нерген мутланеныт , ӱчашеныт , тӱрлӧ революционный мурым
 муреныт .
    - те шкеат паледа , Миклай кугыжа Петербургысо
 пашазе-влакым икмыняр ий ончыч вулно йӱр дене сийлен ... кызытат
 шемерым тудо вуй гыч ок ниялте . тӱжем дене калык тюрьмаште
 орлана , - каласкала Татьяна .
    тудын кажне шомакшым самырык калык умылаш тӧчен колыштеш .
 кунар тудо ойла , тунар йылмыже рудалтеш . ваш-ваш кылдалтын ,
 шомак почеш шомак вӱдла йога .
    - теве мыйын Йыван изам ден Андрей Винокуров Сибирьыште ,
 ссылкыште , орланат , - умбакыже шке ойжым шуя самырык ӱдыр . -
 мо верч ? нуно калыклан чыным ойленыт . эрык верч шогеныт !
    чынак , Татьянан Йыван изаж ден Андрей Винокуровым
 революционный листовкым шаркалымыштлан эше 1907 ийыштак
 арестоватлен наҥгаеныт . Татьянажым наҥгаен огытыл , лупш ден
 кыреныт да луктын колтеныт .
    - йолташ-влак ! шекланыза ! - Татьянан шомакшым лугыч
 ыштен , эҥер воктеч куржын толшо ик рвезе кычкырал колтыш .
 **48** - мо тугай ? - умылаш тӧчен йодыт .
    - кӧ толеш ?
    - полицейский-влак пуш дене эҥерым вончат ! - вашкен пелештыш
 толшо еҥ .
    погынышо-влак иктын-иктын шаланаш тӱҥальыч . южыжо , кол
 эҥырым кидыш налын , островын вес тӱрышкыжӧ кайыш , южыжо
 пеледышым , шола серыш вончышт .
    кастене Чернядьевмытын пачерыштышт кугыжан тарзыже-влак
 обыскым ыштышт . Чернядьевын эн кугу эргыжым - Филипп
 Сергеевичым , Петр Винокуровым арестоватлен наҥгайышт .
 Татьянажым муын огытыл . тудо мӧҥгышкыжат толын огыл . самырык
 ӱдырын кидышкыжат , очыни , шинчырым чиктен наҥгаят ыле .
    тыге Сакева эше гимназийыште тунеммыж годымак революцийын
 шӱлышыж дене илыше еҥ-влакым вашлийын , нунын кучедалмыштым
 ужын . тунам тудо шке вуя эше нимомат  ыштен огыл . но
 революционный литературым шолып лудмаште чӱчкыдын лиеден .

 37  Анюкын куваваже  **57**
    урок пытымек , Анюк мӧҥгыжӧ каяш корныш лекте . ӱдыр
 йолташыж-влак ончычрак каен колтеныт . Анюк шкетын ошкылеш .
 тудын пылышыжлан чарныде игылт ойлымо шокта : " каторжникын
 ӱдыржӧ ! каторжникын ӱдыржӧ ! "
    игече начаремын : пургыж мардеж да лум тӱтан утыр талышнен ,
 шинчам почын ончалшаш гаят огыл . адакшым виян мардеж лач
 ваштарешла пуэн . тыгай игечыште шкет ошкылаш пеш йокрок да
 йӧсӧ .
    теве Анюкым Соня поктен шуо . ынде нуно коктын , кидыштым
 ваш кучен , мардежым сеҥаш тыршен , ончыко ошкылыт . икмыняр жап
 йӱк лукдеак каят .
    - мый Галян ик шомакшыланат ом ӱшане , тудо манеш-манешым
 колтылаш пеш йӧрата , - Соня мутым луктеш .
    - тиде лач тыгак лиеш гын , мылам куваваем каласа ыле докан ,
 - пелешта Анюк .
    - кувават шуко жап школышто туныктышылан пашам ыштен , а
 ачат , войнаш кайымешкыже , колхоз председательлан шоген , эше
 коммунист лийын . каторжникым колхоз председательлан шогалтат
 ыле , ужат ?
    - мутат уке , огыт шогалте ыле , - вашешта Анюк да вара
 мутланымыжым чарна .
    Галян мутшым Анюк пеш чот нелеш налын . манеш-манешым
 шаркалымыжлан тудым шӧрынат ончалмыже ок шу . логар аҥышкыжат
 комыля кӱзен .
 **58**  поран утыр талышна , да мардеж лумым пачаш-пачаш
 пӱтыра . кок ӱдыр ончыко эркын ошкылеш , йырваш нимом ужаш ок
 лий . ала корно , ала пасу дене каят , ӱдыр-влак нимат огыт
 пале , лумым пулвуй даҥыт келын ошкылыт . йол йыжыҥыштат каен ,
 лумат портышкем кӧргыш пурен шула , йолым кылмыкта .
    ӱдыр-влак тыге каят-каят да кенета корем пундашке пӧрдын
 волат . корем тӱреш чумырген шичше лум почешышт сирлен вола да
 нуным урен шында . ӱдыр-влак , кидышт дене пургедын да
 удыркален , лум йымач пыкше-пыкше лектыч .
    - ой-ой , кузе пӧрдын волышна , - манеш Соня .
    - ме , корно гыч кораҥын , шола велышкыла пурен улына , -
 ойла Анюк .
    чынак , тыгай игечыште корным пален мошташыжат пеш йӧсӧ .
    нӧрен , кылмен тӱҥын пытыше ӱдыр-влак мӧҥгышкышт толын
 пурышт . Анюкын куваваже уныкаж верч моткочак колянен ,
 пытыдымын ойлен :
    - вара тыгай уда игечыште корныш молан лектын улыда гын ?
 кувает деран малаш кодаш ок лий ыле мо ? ужат , кузе нӧрен
 пытенат , вет кылмен черланен кертат . ончыч ночко вургеметым
 кудаш , ӱстелтӧрыш шич , шокшо чайым йӱ да коҥгамбак кӱзен воч .
    - моло-влак корныш лектычат , мыят толаш лийым . вара Соня
 дене коктын корным йомдарышна . коштна-коштнат , корем пундашке
 пӧрдын волышна .
    - ах , орлыкшо могай , орлыкшо могай ! шкежат йомын , кылмен
 колен кертыда ыльыс , - Анюкын куваваже тургыжлана . - могай
 ораде икшыве-влак улыда , малаш кодын огыдал . поро айдеме тыгай
 игечыште пийжымат тӱгӧ луктын ок колто , а те , нимом ончыде ,
 лектын улыда .
    Анюк шокшо чайым йӱын шинчылте . вара коҥгамбак кӱзен
 возат , тунам иже могыржылан шокшын чучмым шижаш тӱҥале .
 кийышыжла , Сонян кутырымыжым шарналтыш . " ваваем деч йодаш
 гын , уке гын ? анят , шыдешка ? а тиде чынак тыге гын ,
 ваваемже вара мо верч каторгышто лийын гын ? " - шонкала Анюк .
 тидын нерген тудын палымыже моткочак шуынат , йодашак шонен
 пышта .
    - ваваем , мыйым южо ӱдыр каторжникын ӱдыржӧ улат манын
 мыскыла , - тӱҥале Анюк . - пуйто тыят , кочамат да ачамат
 каторгышто лийын улыда . вавай , тиде чынак мо ?
    - кӧ тылат тыге ойлен , кӧ деч колынат ? - умылынеже
 куваваже .
    - Галян куваваже ойлен , пуйто те ожно тюрьмаште шинчен
 улыда , - вашешта Анюк .
    - эх , уныкамжат , - кугун шӱлалтыш Анюкын куваваже , -
 тыйын таче молан тыгай шӱлыкан улметым ынде иже умылышым ...
 ӱдыр йолташет-влаклан шыдешкымет огеш кӱл , мый чынак тюрьмаште
 шинченам , чочоетат шинчен , ачатат тушто **59** лийын .
 мӱндырнӧ , Сибирьыште , вес семын манаш гын , каторгышто илен
 улына .
    - а тендам каторгыш молан колтеныт ? мо осалым ыштен улыда ?
 - палынеже Анюк .
    - йӧра , уныкам , - лыпландара тудым куваваже , - кызыт
 каналте . эрла мый тидын нерген чыла тунемше ончылан каласкален
 пуэм .
                   ...
    школ директор , Илья Иванович , Елизавета Семеновнам
 шыман вашлие . нуно директорын кабинетыштыже , урок тӱҥалмешке ,
 ятыр жап мутланен шинчышт . Елизавета Семеновна южо тунемшын
 мыскылымыж нергенат каласен . Анюкын вашталтмыжым директор
 шкежат палаш тӧчен , лач амалжым гына умылен кертын огыл . а
 кызыт ынде чыла раш лие .
    - тыгеже , Елизавета Семеновна , тунемше-влаклан чыла ойлен
 пуаш кӱлеш , - манеш директор . - уке гын ӱдыр арам йӧслана .
    - тау поро шомакетлан , Илья Иванович . ожно туныктымем
 шарналтен , уло кумылем дене умылтарен пуэм ...
    кугу залыште Елизавета Семеновна ӱмбак кум шӱдӧ шинча чурге
 онча . шуко тунемшыже тудым эше первый гана ужеш . Елизавета
 Семеновнан оҥыштыжо Ленин орден тулла йӱла . тудо шоҥго
 гынат , шкенжым тура куча , кап-кылже эше пеҥгыде , лач чурийже
 гына чот куптыргыл пытен . тунемше-влак ӱмбак ончен шогышыжла ,
 Елизавета Семеновна туныктымо жапшым шарналтыш . нылле вич ий
 жапыште мыняр йочам туныктен луктын ! туныктымо паша кузе
 кумылым нӧлтен шоген , шӱм-чоным куандарен !
    школ директор ойлен пытарышат , Елизавета Семеновна кынел
 шогале . шинча ӱмбакше лектын кечалтше сур ӱп ярымжым кидше дене
 шеҥгекыла ниялтале да туныктымо пашаш шукертак оҥаралт шушо йӱк
 дене ойлаш тӱҥале :
    - тунемше йолташ-влак , айста палыме лийына . мый Анюкын
 куваваже , Елизавета Семеновна , улам ...
    вара тудо шке илыш корныж нерген ойлаш тӱҥале .
               ...
    - кум , а кум ! мыйым колат ! мо тый малаш веле тӧчен
 шинчӱлтат ? - ӱстелтӧрыштӧ руштылдал шинчыше Онис писын
 кычкыра , пуйто соҥгыралан веле ойла .
    семонжо ӱстембак вуйжым кумык пыштенат , эҥыралтенрак
 вашешта :
 **60** - колам , шергакан кум ! чыла колам , да вуй ок
 нӧлталт ...
    - а вуй нӧлталтше манын , илен мошташ кӱлеш ! - сайыҥ каласен
 моштенат , Онис воштыл колта . - вуйым сакыме огеш кӱл , вуйлан
 пашам ышташыже эрыкым пуаш кӱлеш . теве кушто секретше !
    - кушто мыланна вуйым нӧлталаш , - Семон пелешталеш . -
 тылат теве кӱсын вич мешак киндым пӧртылташ кӱлеш . кушто муам ?
 мо дене налам ?
    - э , кудо годсым ойла ! мондо тый , Семон , тиде кинде
 нерген . мый тиде киндым тый дечет садак мӧҥгеш ом нал . мылам
 тыйын вич мешак киндет ик чӱчалтыш вӱд веле .
    Семон йӱшӧ гынат , ойгыжым шулыктарыше шомакым колесат ,
 вуйжым нӧлталеш . тудын ошем шичше ойган чурийже волгалт кая .
    - неужели , вич мешак уржам мӧҥгеш от нал , кум ?
    - омак нал . мӧҥгешла , эше полшаш тӱҥалам , только тый мылам
 иктым гына ыште ...
    - мом гын вара ? - йодеш Семон .
    - ондак вуетым йӱштӧ вӱд дене шӱалтен тол , шӧрлӧ , а вара
 кутыралтен налына , - шем пондашан Онис ныжылгын ойым ышта .
    чулан омса воктен Семонын ватыже эҥертен шога . тудо нунын
 кутырымыштым колыштеш , коклаш пураш ок тӧчӧ . коҥгамбалне ныл
 йоча почаҥеш . нуно Онисын пуымо мӱгиндыжым пайлен кочкыт .
    Семон вуйжым йӱштӧ вӱд дене шӱалта да , ватыжын кидше гыч
 налын , шӱргӱштыш дене , ӱпшӧ кошкымеш , вуйжым ӱштеш , изишак
 шӧрлымӧ гай лиеш .
    - мый тылат порым ышташ шонем . тыйын илышетым тӧрлаташ
 кӱлеш , уке гын тыге илен , йолетымат шуялтен возат , - Онис
 ойла .
    - поро шомакетлан тау , - шыпрак вашештыш Семон .
    - Семон , тыйын чонан шӧртнет шуко уло , а мыйын чондымо
 шӧртнем уло . теве изиш вашталташ кӱлеш , тунам илышна тӧрлана .
 умылет ?
    - ала-мо ом умыло , кум , грамотем изи .
    - паша грамотышто огыл . палет , Семон , мыйын ик ӱдырем
 гына ыле , капеш шуат , чонжым райыш пуыш . а икшыве деч посна
 илыш - куку илыш , мураш мурет гынат , шӱмлан садак ласка огыл .
 да теве кресӱдырем , Лизам , ӱдырлыкеш ашнаш мӧҥгышкем
 наҥгайынем . тый , Семон , мыйын илышем палет , ик ӱдырым
 пукшен-йӱктен да чиктен , куштен кертам .
    Лизат ӧпкелаш ок тӱҥал ... тыйын мутетым вучем .
    Ланзов Онис - поян марий . тудо пошкудо ялыште илен .
 Онисын мардеж вакшыже , кевытше лийын . тулеч посна тудо
 вольыкым шуко кучен . лишыл ялысе марий-влак мӱндыр пасушко
 терысым луктын огытыл , садланак киндыжат начар шочын . нунын
 аҥаштым тудо лошеш налын . торгаен коштын , **61** шуко оксам
 погенат , ачажын шӱкшӧ пӧртшӧ олмеш кок пачашан у пӧртым ыштен
 шынден . тудо незер-влак ончылно порын койын моштен , шошо еда
 кукшо пырчым кӱсын пуэден , а шыжым , пырче иле манын , кок
 пачаш шуко налын . чыла тидым кресаньык-влак паленыт гынат ,
 нимомат ыштен кертын огытыл : шужен колымышт шуын огыл .
    Онис чыла шотыштат сай илен , лач икте ситен огыл - тиде
 ӱдыр .
    Онис кумжын йодышыжлан Семон вашмутым ятыр жап пуэн огыл .
 " йоча кеч-мыняр лийже , садак тудым вес еҥлан пуэн колташ
 чаманет . а Лиза , эн кугу ӱдыржӧ , иктаж шым ий гыч ешлан паша
 ышташ полышкалаш кушкын шуэш . на теве , тыгай кугу ӱдырым пуэн
 колто ! а вес шот дене , поян дене тосым кучаш тӱҥалмек ,
 родо-тукым лиймек , илыш куштылем кертеш . Онисын кумылжо толеш
 гын , йол ӱмбак шогалаш полшен кертеш . ӱдырем пуэнак колташ гын
 веле ? " - шонкален , вискален вуй йырже Семон .
    - аваже , тый мом манат ? - ватыжын шонымыжым палынеже тудо .
    - мый , ачаже , каласенат ом мошто , - ойым пуэн кертде
 вашештен ватыже .
    тунам Семон коҥгамбакыла ончалеш :
    - Лиза кресачатым йӧратет ?
    - йӧратем , ачай , - йӱкым пуэн ӱдыржӧ . - толмыж еда мылам
 мӱгиндым конда . школышто улмо жапыштат , перемен годым ,
 кресавам деке эре пурен лектам .
    - а кресачат деке йӧршынак илаш кает ? - ӱдыржын мутшым
 колнеже Семон .
    - йӧршынжак ом кае , а школым тунем пытарымешкем илынем , -
 ышталеш Анюк . - уке гын кошташ мӱндыр .
    - ой , могай ушан улат , - ачаже мокталта . - тыге гын , пеш
 йӧра . аваже , шергакан кумлан ӱдырнам ашнаш пуэна . лий ,
 Онис кум , ӱдыремын кокымшо ачаже .
    Онис ден Семон кидым кучат , шупшалалтыт , а Лизан аваже ,
 нуным ончен , шинчажым шовыч лукшо дене ӱштеш .
    ачан аҥысыр шӱргыж мучко ош шер пырче-влак йоген волат :
    - шке ӱдыр шке парня гаяк жал ... ну , с богом , ӱдырем ...
    - добро , кум , - Онис манеш . - мый Лизам руш ӱдырла
 чиктен шогалтем . кызыт корнылан мо кӱлеш , тудым чиктыза да
 йӧра , ик арня гыц вургемжым мӧҥгеш колтена веле . тыге вет ,
 Лиза ?
    - тек Марфа шӱжарем чиен коштшо .
    - чыным ойлет , ӱдырем .
    у вургемлан йывыртыше Лиза коҥгамбач вырт-вурт волен
 шогалеш .
    - ачай , мыланем ынде школыш кошташ тора ок лий , - Лиза
 куанен пелешта .
 **62** - йӧра-йӧра , ӱдырем , тунем да ачат-аватым ит мондо , -
 пелеста Семон .
    тыге незер Семон шке шочмо ӱдыржым поян Онислан кӱсын налме
 вич мешак кинде шотеш пуэн колта .

 38  чын лӱмжӧ Кузьма   **131**
    тудын чын лӱмжӧ Кузьма . тыге шочмо нерген кагазеш
 сералтын . а ялыште чыланат Панграт манын лӱмденыт . Кузьман
 лӱмжым шинчышыжат , очыни , шагал лийын .
    шарнем , школыш тудын дене ме пырля коштна . Панграт тунам
 кызытсе деч чырык метрлан кӱчык ыле . тунемаш пеш керте ,
 садланак тудым поян Прокопын эргыже , Сапан , кӧранымыж дене
 кыра ыле .
    теве туныктышо Прокоп Сапаным доска дек ӱжын луктеш .
 Сапан ӱмбалне кӧгӧрчен , оҥ гай йӱлышӧ сатин тувыр , йолыштыжо
 чувар портышкем , ӱй дене шӱрымӧ ӱпшӧ у салма гай йылгыжеш .
 тудо кум комыля ош порым возен пытара - задачым ыштен ок керт .
 туныктышо весым ӱжын луктеш - тидыжат ок ворандаре , кумшым
 луктеш - тудыжат тептердыме .
    нунын деч вара Пангратым луктеш . Пангратын ӱмбалныже пачаш
 муш шӱртӧ дене куымо кӱжгӧ вынер тувыр , тудыжат кушкедалт
 пытыше , кужу , пулвуйжым эртыше , очыни , кочажын . йолышто
 сырве-сорво пидме рожын йыдал . пакчаш корак лӱдыкташ шогалтет
 гын , ик коракат пакча саскам ок логал . тугай ыле Панграт .
    йол парня ӱмбак шогалмекшат , доскаш пыкше шуэш . ужаш
 тӧчен , ме тудым парт кокла гыч шогал ончена . лектешат ,
 задачым тыманмеш - шылт-шолт , шылт-шолт веле шокта - ыштенат
 пытара .
 **132** икана шошым тыге лийын . кычкырлен , модын-воштыл ,
 чумырген , школ гыч толына ыле . кӱварыш шунат , шошо вӱд ончаш
 шогална . изиш лиймек , шеҥгеч Панграт толын шуо , тудо лӱдмыж
 дене моло деч вараш кодын пӧртылеш ыле .
    толын шуо веле - Прокоп эрге ден поян Микушын Миклайже
 Пангратым йогын вӱдыш кӱвар гыч шӱкал колтышт . йӧра эше
 кугыеҥ-влак эртен каят ыле - утарен луктыч , уке гын кола ыле
 рвезе . тидын деч вара Панграт шошым вӱдеш кылмен черланыш ,
 ятыр жап туешкен кийыш . тидлан верчынак тунемде кодо .
    Пангратын кочаже колымек , тудо Макси Пагул дек тарзылан
 вереште .
    - чаманен налам , уке гын садыгак шужен кола ... тулыкым
 чаманет гын , юмо ок кудалте . мыйын ала-мо паша уке , айда изиш
 сомылкалан полша гынат , йӧра , - пошкудо-влаклан Пагул
 кутырен .
    тыршыше еҥлан марда озанлыкыштат , эр тӱҥалын кас пычкемыш
 вочмеш , паша сита , а Пагулын - ала-мыняр имне , лӱштымӧ ушкал
 да ик кӱтӱ шорык . мландыжымат , манат гын , ялысе ятыр
 йорло-влакын мландышт тудын кидыште , да тиде ок сите , пошкудо
 ялыште налын ӱда . ожно , кугыжан власть годым , толашымыж
 семынак толаша .
    Пагулын ешыже шым еҥан , да эше Панграт деч посна кум
 тарзым куча .
    ну , ыштат шол тарзышт . кеҥежым огыл , теле йӱштӧ годымат
 тувырыштым пунчалат гын , пӱжвӱд лектеш . Пагуллан эре шагал ,
 чурийже эре шем пыл гай койын коштеш . эрдене тарзе-влак пу гай
 тӱҥшӧ могырышт дене пыкше кынелыт .
    Пагулын пытыдыме паша . тудын яра жап уке , паша лектынак
 шога . кажне кечын , кажне ийын тыге .
    - поянын пашажӱм чыват чӱҥген ок пытаре , - калык ойла . тиде
 чын .
    Пангратым Пагул , шкеж дек налмешкак , вольык кӱташ
 шогалтыш . теле шумеш рвезе шӱкшӧ вургем денак кӱтыш  , кеч
 шӱкшӧ мыжерым тудлан пуаш ыле . уке , кеч-могай йӱштӧ , луман
 йӱр лиеда гынат , Панграт кочаж деч кодшо рожын сур мыжер дене
 коштын эртарыш . поянын чонжо - пий чон .
    лум возо - вольык вӱташте . тарзылан Пагул у пашам пуыш :
 вакшыш мельниклан полышкалаш шогалтыш . тудо вакшыште шкеж дечат
 кугу мешакым пӧрдыктылеш , вийже ок сите - пӱйжӧ дене пижеш .
 мельник эре йӱэш , паша эреак рвезе ӱмбалне . мешак тӱшка дене
 кучедалын , тудо шылыждыме лийын . Панграт тылзе гыч гына пыкше
 парем шуо . тудо сай тарзе , весым тыгайым кычал от му . тулыш
 пуро манат гын , Панграт огым манын ок шого , тугак пура . адак
 кочмо шотыштат ок кычалтыл : мом пуэт , тудым кочкеш . нигунамат
 тореш ок ойло , коклам ок кошт , ок сыре . моткоч мут колыштшо
 айдеме .
 **133** ӱмыр ок вучо , эрта . Пангратын Пагул дене илымыжлан
 ятыр ий теме . тиде жапыште тудо мом гына ыш ыште . туге гынат
 Панграт - саде Пангратак , телымсе семынак ниможат уке . тудо
 гына лие , жап шудеак , пондаш нале да шӱргыжӧ куптыргылаш
 тӱҥале .
    Пагулынат вуйышкыжо у шонымаш тольо : " Пангратлан тӱлаш
 верештеш , кызыт кугыжан властет огыл . мыняр кӱлеш ? оксам
 луктын пуаш жал . вес могырым , еҥат ок уж . чу , мый тиде пашам
 тыге ыштем : тудлан пӧртым ыштен пуэм . тыгеже пӱтынь калык
 ужеш . " вот кузе Пагул тарзым онца " , манаш тӱҥалыт " .
    шуко ок шоно , ял мучашеш кок окнан , олым вуян пӧртым
 ыштыктен шында .
    тиде ятыр ий годсек йӱдшӧ-кечыже Пангратын тыршен ыштымыжлан
 оза деч " пӧлек " .
    - южо еҥ шке икшывыжланат пӧртым ыштен ок пу , а мый
 тарзыланат ыштен пуэм , - Пагул еҥ кокласте моктана . Панграт
 паша гыч толеш ыле , ончет : пӧртшӧ дек вашкен ошкылеш . мия
 да , омса лондемыш шинчын , шерже теммеш пӧрт кӧргым ончен
 шинца . южо годым пӧртешыжак  , кукшо олымбалан возын , йӱдым
 эртара .
    - ынде пӧрт лийын гын , ешым погаш кӱлеш , - Пангратлан
 Пагул ойла .
    Пагулын тиде мутшылан тудо нимом ыш пелеште , мы-ыль гына
 воштылале .
    - иктаж эскерыме-йӧратыме ӱдырет уло дыр ? - Пагул адак
 йодеш .
    - уке , - кӱчыкын гына Панграт пелеста .
    - тугеже , налын пуышаш ! - Пагул рвезылан ойла .
    " шке шотсо дене пӧртым ыштен пуышым , ӱдырымат налын пуем
 гын , Панграт мыланем , колымешкем , пашам ышташ тӱҥалеш " , -
 Пагул шке вуйжо дене шона .
    лишыл Чытырсолаште йорло эшайын шайык шинчан Паялче лӱман
 ӱдыржӧ уло . провор ӱдыр , тошкалеш гын , кӱртньым туга .
 пашаште кок пӧръеҥланат вуйым ок пу . чурийже шедыран , да нимат
 огыл .
    пукшымо ожыжым кычкен , Пагул ӱдыр туларташ Эшай дек шкак
 кудале . миен пурен , туралтыме нерген кок-кум мутым веле
 маньыч , Эшай кӧнышат . Паялче ондак ыш кӧнӧ . Пагул ,
 кокыралтен , кугун веле пелештышат , ӱдыр кӧныш .
    сӱан монь ыш лий , ик пелштоп аракам гына Пагул ден Эшай
 йӱыч , йорло еҥлан , да эше тыгай Панграт гайлан ,
 сӱанже-можо .
    Панграт ден Паялче у пӧртыштӧ илаш тӱҥальыч .
    адак нигот эрта . ынде Пангратын Пагуллан пуышашыже уке .
 ынде тудо пӧртлан шке оза . ой , шергеш возо Пангратлан тиде
 пӧртшӧ ! тудо пӧрт верч кунар ий Пагуллан пашам ыштыш ! пеш чот
 тыршыш ! шуко ий поянын неле пашажым ыштен , **134** Панграт
 деч , манмыла , комжо веле кодо , ынде тудын корштыдымо верже
 уке . Панграт чӱчкыдын черланаш тӱҥале : ик кече ышта , вес
 кечын черланен кия .
    ынде пӱтынь паша Паялче ӱмбалне . Паялче куралешат , ӱдат ,
 пуымат чодыра гыч конда , рвезе-влакымат онча . кузегынат - кум
 икшыве уло . паша путырак шуко . Паялце эр ӱжара дене
 кынелешат , кас пычкемыш вочмеш шинчын ок шинче .
 ыштет-ыштетат , вара семын шыде шуаш тӱҥалеш .
    Паялче еҥ деч шолып Пангратым тучедылаш тӱҥале . первый
 жапыште я тӱкен колта , я мушкында , вара йӧрыктен пыштенак
 лупшаш тӱҥале . ончыч пошкудо-влак тидым-тудым ышт кол , вара
 семын шижаш тӱҥальыч , туге гынат " еҥ дене мо сомыл уло , айда
 толашышт " манын , кидым веле рӱзалтат ыле . паша утыр келгыш
 каяш тӱҥале . кугече эрлашыжым Пангратым ватыже , кырен ,
 уремыш шӱдырен луктын кудалтыш . йӱк-йӱаным колын , уло ял
 погыныш . Пангратым воштылыт .
    - воштылашыже кызыт воштылыда , да вара ойго ынже верешт .
 сырымыж годым Паялчын кидешыже иктаж-мо верештеш гын , перенат
 пуштеш . вара суд , следствий кая , кузе те , пошкудышт , тыгай
 пашам ышда уж манын , йодыт , - Кугергын Изерге ойла .
    - мутет чын , Изерге шольо . пошкудо деч лиеш , - Савлий
 кугыза ешарыш .
    - вара мом ыштет ? - ала-кудыжо мане .
    кенета шып лийыч . чынжымак , мом тудын дене ыштет ? шып ,
 иктат ок пелеште .
    Изерге мом манаш ӧрӧ , иктын ӱмбак ончалеш , весын ӱмбак .
    - так орлыклан гына тиде Панграт шочын , аваж деч кодын , -
 кугун шӱлалтен , Савлий кугыза пелештыш .
    тудо кастене погынен , кужун каҥашен шинчышт . уке , нигузеат
 Пангратым утараш ок лий . теве кудан-кудышкышт шаланыме годым
 " мый муым " мане Прол .
    - ну-у ! мо тугай ?
    - тудым пожарный сарайыш ороллан шогалташ кӱлеш !
    - кузе туге ?
    - теве кузе : ме кызыт ороллан черет дене шогена . кеҥеж гоч
 кум-ныл гана шогаш возеш . паша жапыште сутка огыл , ик шагат
 жапат шерге .
    - чыным ойлет , - калык Прол дене келшыш .
    - ну вот . умбакыжым теве кузе ышташ кӱлеш : ял дене ик
 имньым налаш да ик еҥым ороллан тарлаш . пӧртлан пел пуд деч коч
 ок воч . ороллан Пангратым шогалтена . тунам тудо ватыж шинчам
 нузылташ ок тӱҥал .
    Пролын ойжо калыклан келшыш .
    арнят ыш шу , Панграт пожарный ороллан шогале . тылзе эртыш
 - кум пуд уржам нале . адак тылзе шогыш , адак кум пуд . ончет -
 суртлан кугу полыш , вес могырым , ок кыралт . Пангратна
 шӱлалтыш ! тазалыкшат тӧрланаш тӱҥале .
 **135** Панграт - пеш чатка еҥ : пожарный машина-влакым эрыктен
 шында гын , ший-шӧртньын веле койыт . имне - ӱй подыш чыкен
 лукмо гай . орва , омыта , чаж - чылажат радамыште .
    пашаш кает ма але паша гыч толат , пайрем годым уремыште
 кутырен шинчет - кеч-кунам ончо : Панграт ик минутланат каланча
 гыч ок воло , меҥгыла шога . ик ий эрта . Панграт тугак орол .
    колхоз манме мут шарлаш тӱҥале . ончыч кырте-карте гына
 ойлышт , вара семын утларак , чӱчкыдынрак ойлаш пижыч . ик жап
 эртыш , южо яллаште калык колхозыш пура , манын кутырат . мемнан
 ялышкат тиде мут толын шуо .
    колхоз ваштареш кулак агитацият кумдан шарлыш .
    - она пуро ! ок кӱл колхоз ! юмылан йӧрыдымӧ паша , - калык
 кокласте нуно кутырат .
    ик кечын район гыч уполномоченный тольо . орол пӧртыш калыкым
 поген , колхоз нерген кутыраш пиже . сайын гына ойлаш тӱҥалын
 ыле - иктыже лектын кая , весыже ...
    ик погынымашыште пошкудына Прол ыш тӱсӧ : докладчик ойлен
 веле пытарыш , колхозыш пураш йодмашым ӱстембак намнен пыштыш .
    - мый тиде йодмашем дене кулак тӱшкан чон-печыжым кӱрыштам ,
 - каласыш тудо . - сита , кулакын тюрьмаж гыч лекташ шукертак
 жап !
 **136** калык тарваныш .
    - шамыкайым сере !
    - ондрийым сере !
    тыге кажныже шке йӱкшым пуа . спискыш у лӱм-влак ешаралтыт .
    - Кузьмам сере ! - калык шеҥгеч ик пӧръеҥын вичкыжрак йӱкшӧ
 шоктыш .
    - могай Кузьмам ? - ӱстел кокла гыч йодыч .
    шып . иктат ок пелеште .
    - могай Кузьмам ? - ӱстел кокла гыч уэш йодыч .
    адак шып .
    - йолташ-влак , ида воштыл , тиде модыш паша огыл . могай
 тудо Кузьма , ялыште Кузьма лӱман еҥ уке , - погынымаш
 вуйлатыше ойла .
    - мый тиде ялынак вет , - саде йӱкак пелештыш .
    моло йӱк коклаште тиде йӱк ойыртемынак раш шоктыш . тиде -
 Пангратын йӱкшӧ шоктен .

 39  вакш йоҥышта   **139**
                         кӱкшӧ нурышто мардеж вакшыже
                         молан тыге виян пӧрдеш ?
                                          калык муро
    межалдыме , кӱреналге-ужар кумда нурын кӱкшакаштыже йӱреш да
 лумеш шемемше тошто мардеж вакш шкетак шинча . тудо ял деч
 ӧрдыжтӧ шога , тушеч йырваш мӱндыркӧ коеш . кече шичмаш велым
 изи мардеж лыжган пуалешат , вакшын ныл кугу шулдыржо выжге
 лупшалт савырна .
    регенчалт шичше вакш леведыш ӱмбалне кошар пондо шога . тудын
 мучаштыже кадыр оҥан , кадыр почан пу агытан шога : пӱсӧ нержым
 виктарен , мардеж пуалме велыш выж-ж лупшалтеш .
    вакш дечын тӱтырала койшо куэрла деке орва корно кадыргыл
 кая .
    тореш вачан , ик шот капан , илалшырак Кокур Павыл лар
 воктене пӱгырнен шогалын да кумда копашкыже ложашым чывыштен
 пыштыш . воктенже пошкудо ялысе колхозник Изи Мойсе шога .
 Кокур Павыл , йӱк лукдеак , ложашым чывыштыл шогыш-шогышат ,
 Изи Мойсе велкыла савырнен пелештыш :
    - пырчыже илерак вет , мардежшат теве изирак .
    - пеш шолдыражак огылыс , тыгай ложаш лиеш гын , мом ойлаш .
    - тидыже тыге , да тиде вакш пеш тыгыде ложашым ышта ыле .
 кӱымат эрдене веле кӱнченам . уке , пырчыжак иле , мушмет деч
 вара , чынак , кошкен шуын огыл .
    Изи Мойсе тамак мешакым лукто , сигаркым пӱтыраш тӱҥале .
    - пӱтыралына , - Павыллан тамак мешакым шуялтыш .
    Павылже тошкалтышеш шинче да , курш гыч пырчын волымыжым
 ончен , тамакым пӱтыраш тӱҥале .
    - лач веле , - Мойсе мане . - ынде шудыш миен толаш ложашнат
 уло . куш пурет , пырчымак луген от шынде вет ... Кузьман вакш
 дене пеш шерге , маныт , моло вакш деке каяшыже мӱндыр .
    - мардеж изирак , шукыжымак йоҥыштен ом керт . таче эше
 шкенан колхоз кок возым кондыш . шудо ышташ кунам каяш шонеда
 вара ? мемнан-влак Петро кечын эрдене веле тарванынешт аман , -
 Павыл мане да сигаркыжым пижыктыш .
    кумышто кастене веле лекташ ой уло , малаш миен шуына гынат ,
 йӧра . омашым да монь ыштылат , каналтет . эрракше йоҥгатарак ,
 солашыжат куштылго .
    - тыге , тыге .
    Изи Мойсе ложашеш ошем пытыше шем шаровар кӱсенышкыже тамак
 мешакшым пыштышат , каяш тарваныш .
 **140** - тау , Павыл изай , пеш кугу тау ! кечат шинчеш , кас
 лиеш . шуашыже шуам , мӱндырак огыл .
    - шуде мо вара , шуат , шуат .
    Изи Мойсе омсаш лектын кайыш . Павылат почешыже лекте да
 вакш шулдыржым ончале , Мойселан ложаш возшым пидаш полшыш .
    - ну , тарване ! ну , айда ... - Мойсе имньыжым покталтыш .
    кече шичме велкыла Павыл ончалят , тӱрвыжым ваш ишыш . тушеч
 ош тӱран шем пыл койын кӱза . Мойсен орва йӱкшӧ лычыге шокта
 гынат , кас рӱмбалгыште ӧрдыж гыч орваже вигак ок кой . мардежат
 ожсо дечын кугуракын пуалеш .
    - йӱр толнеже аман , - шоналтыш Павыл .
    чынгыр йӱк шокташ тӱҥалмеке , тудо иже вакш кӧргыш пурыш ,
 омсам чот тӱчӧ . курш аҥ деке тошкалтыш мучко кӱзышат , понареш
 тулым чӱктыш , куршышко пырчым оптале . эркын-эркын вакш кӱ
 виянрак савырнаш тӱҥале , ложашыжат совок гыч ынде кугуракын
 выжге вола .
    Павыл вакш пӧртыш пурышат , кошкышо нымыште нийым лукто ,
 тул воктек шинчын , ниялаш пиже .
    Павыл 10 ий наре ты вакш кӧргыштӧ пашам ышта . кужу теле
 йӱдым шуко гана шкетак кодын , тамле омыжым кӱрлын , нур
 покшелне шойге шӱшкышӧ мардеж йӱкым колышт шинчен . южгунамже
 йӧратыме муро семжым шӱшкалтен , ожнысо илышыжым шарналтен .
    Павыл ожнысыжым шарналтат , шӱлыкан кояш тӱҥалеш . варажым
 шке шӱлыкаҥмыжым шкеак йӧрдымашыш луктеш , тудым орлыкышто
 ашныше еҥ-влак шыдыжым ылыжтат . тунам тудлан ала-момат ыштен
 кертшашыжла чучеш ... орландарен ашныше , вӱрйӱшӧ Микитам ты
 жапыште ужеш гын , мом ышта ыле гын !
    Павыллан кумло ий шуэш . тудо изи годымжо пеле-пуле ,
 вӱдеш-сереш илыштын коштын гынат , кызыт шинчаже веселан онча .
    ятыр ий ожнысым , рвезе годсыжым , Павыл нигузе монден ок
 керт . кеҥеж гоч кӱтен налме киндыж дене нигунамат чийыдыме ,
 омешыжат уждымо , йылгыжше калошым пазар гыч аваже налын толын .
 капеш шуын шогалше эргым чикташ кӱлеш вет ...
    шыже пайрем . йӱыт , шогылтыт , мурен коштыт . теве урем
 мучко , шем ужгам чиен , пача меж калпакым шинчапун ӱмбак кумык
 шынден , Микита кӱза . Павыл рвезе лоҥгаште уремыште
 шогылтеш . Микита тудын турашкыже толын шуат , савырнал
 шогале . Павылын йолыштыжо йылгыжше калошым ончале да
 мыскылымыла каласен пуыш :
    - хе , тийжым йӱд еда поген-поген налын шынден , ужат ...
 кочкаш уке , ават кӱчен коштеш , шкежат кокырашым веле ыштет -
 калош ! хе ... - мане да чаргата ӱдырамаш йӱкшӧ дене воштыл
 колтыш .
 **141** теве тылат Кокур Павыл ! Васлий Павыл олмеш - Кокур
 Павыл лийынат шинче ... тунамсек тудым Васлий Павыл огыт
 ман , ты лӱмым монденыт . Кокур Павыл маныт . Микита верч
 тыгай лӱман лиймекыже , Павыллан вес ий шыжым тудын вакшышкыжак
 мельниклан пураш логале . мом ыштет , нужналык керте ...
    эн ондакше рвезе еҥ пеҥгыде кид-йолан гынат , пашам ыштен
 моштыдымыжлан шуко орлыкым ужо . варажым , мельник пашалан тунем
 шумекыжат , эше кугу ойгыш пурыш ... ик кастене Павыл мӧҥгыжӧ
 толеш ыле . ял мучашке шумекыже , вӱдым нумал кӱзыктышӧ Мирон
 Игнат ватым вашлие :
    - эх , Павыл , Павыл ... - тудыжо манеш .
    Павыл ӧрын :
    - мо вара , еҥгай , мом ойлынет ? - йодеш .
    Мирон Игнатын ватыже йӱкымат луктын ок керт , шортеш . ӧрын
 шогалше Павыл велке жалын ончен каласа :
    - эх , павыл ... таче йӱдым аватым мӧҥгешыжак ала-кӧ пуштын
 коден ...
    омыж дене Павылын кид-йолжо тунамак велалт кайыш , Мирон
 Игнат ватын умбакыже мом ойлымыжым ышат кол , уш кайыше гай
 мӧҥгыжӧ куржын вола . колышо аважын капшым ужын , утен каен
 шорташ тӱҥале ...
    ... теве ял еда " колхоз " шомак шокташ тӱҥале . икте ойла ,
 весе ойла : иктыже колхозым ышташ кӱлеш манеш , весыже шӧра .
 Павылын ялыштыжат еҥ-влак чӱчкыдынак погынылаш тӱҥалыныт ,
 нунын коклаште коммунист Роман пашам виктара , ола гычат
 толыт , кутырат , чыланат колхоз нерген умылтарат .
    Павылын ялешыже Роман изирак колхозым организоватла , 12
 сурт возалтеш .
    эн ондакше Павыл , шонкален-шонкален , колхозыш пурыде кодаш
 шонен ыле . ватыжат ынеж пуро , ойырлен каем , манын шӧра .
 Микитат чӱчкыдынрак Павыллан кутыркален , колхоз ваштареш
 тӱрлӧ шоям шойыштын . кӱлдымаш шоям колыштынат , Павыл колхозыш
 пурыде кодын .
    тыге жап шукак ок эрте . шошым велеш , кастене тул
 чӱктымеке , Павыл деке колхоз нерген мутланаш Роман лӱмынак
 пура . коктын ятыр жап шинчен эртаратат , тӧсто годсо илышыштым
 шарнат , ончыкылык илыш нерген кутырат . Роман дене мутланымаш
 Павылын шинчажым почо . тудо эрлашыжымак ешыжге колхозыш
 пурыш .
    илыш пеш писын эрта . ялыште кугу вашталтыш лиеш . вакш оза
 Микитам раскулачиватлат . тунам чылажат тӱжвак лекте .
 пошкудыжо Павылын аважым пуштмымат ужын , каласаш гына кызыт
 марте тоштын огыл , лӱдын . Микита ден вес ялысе поян марий
 коктын ола гыч ала-могай кум воз ӱзгарым шолышт толынытат , ты
 ӱзгарым шылтыме годым Павылын аваже ужын улмаш , да тидлан
 верчын тудым пуштыныт , шинчан сравочым кораҥденыт .
 **142** Микитам раскулачиватлат , арестоватлен колтат . вакшыже
 колхозлан кодеш . колхозыш пурымекыже , Павыл ты вакшым
 тӧрлатен шындыш , вакшешак пашам ышташ кодо . вакш ынде
 Павылынат , колхозынат кӱлеш погыжо лие .
    ожнысо илышыжым шонкален шинчышыжла , Павыл жап эртымымат ыш
 шиж . чыҥгырат волен каен , кӱ ӱмбалне чыҥгыртен кеча , пырчыжат
 курш гыч йоген пытен , ложашыжат возак мучко йогымым чарнен .
 Павыл пырчым оптале , тамакым пӱтырыш . тӱнӧ мардеж йӱк
 вужгымым шекланымыла вакш ончыко лектын ончале . пычкемыш .
 мардеж вужга , каваште музырланен кӱзышӧ , лӱдыктен толшо шем
 пыл орам шӱка , покта . мӱндырнӧ кӱдырчӧ йӱк шергылтеш .
 шуэн-шуэн волгенче волгалтмат йолтке коеш . тиде кастене кугу
 мардежан йӱр толшашым ужат , Павыл , йӱр эртымеш вакшым чарен
 шогалташ кӱлеш , манын шоналтыш , вакш поч декат миен шогалын
 ыле . молгунамат кугу мардежан йӱр лийме годым йоҥыштенат , таче
 йӱдымат нимат ок лий манын , мӧҥгеш вакш кӧргыш пурыш .
    йӱр кужун ыш вучыкто , вакш леведышым перкален лоҥаш тӱҥале .
 кӱдырчӧ йӱкат талышныш , уло мландым чытырыкта . йыл-юл волгенче
 койын-койын колта . теве кӱдырчӧ йӱк утларак кугун дӱр-р шоктен
 колтыш . пел тошкалтышыш кӱзен шушо Павыл кенета шогале : курге
 савырныше кукшо орва декыла лӱдыкшӧ ончалтыш дене ончал колтыш .
 эн ондакше , шӱдыржат , вакш шулдыржат кӱрлын воленыт , манын
 шоналтыш . кӱдырчӧ йӱк чарнымеке иже , лучырге савырныше
 шулдырын йӱкшым колят , Павыл лыпланыш . чынжым гын , мыняр ий
 ынде вакшыште пашам ышта , тачысе гай тудо нигунамат лӱдын
 огыл ... ала ожнысо илышыжым шоналтенат , ала кугу кӱдырчан йӱр
 ложге кышкымылан Павыл лӱдын .
    ик жаплан шкенжым шке адак шекланен шогыш . ала-мом
 вучымыла , ончылт шогымыжым шиже да шкенжым вурсалтенат
 колтыш ... мо , Павыл изи мо , молан лӱдаш ? шагал мо ты вакш
 кӧргыштӧ шкет илен ? эх , кызыт лӱдынат ...
    йӧрышӧ тамак сигаркыжым понар тул гыч пижыктымыж годым тул
 йӧрен кайыш , ту жапыште кӱдырчӧ йӱк тьо-р-р шергылте ,
 пылышешыжат чоҥ-ҥ веле мурен кодо , вакш омса шолт шоктыш ,
 почылт кайыш . волгенче волгыдеш вакш кӧргӧ йолт волгалт
 кайымеке , мызырген шичше шем ора йывырге пурымым Павыл ужо ...
 мо томаша ?.. кӱдырчан годым , тыгай йӱран игечыште , ял деч
 ӧрдыжтӧ кӧ вара нӧрен коштеш ?
    волгенче волгалт эртымек , тунамак пеш пычкемыш лие ; йӧрен
 кайыше лампым Павыл толашен-толашен чӱктыш , лампыже понар
 кӧргыштат , вакш кӧргыштӧ рӱмбалгын веле коеш . тудо тӱҥын
 шогалше гай лие , мом ышташ , мом пелешташ - нимом ок пале ...
 тӱсленак ончалешат , омса воктен йымен шогалше шем орам ужеш .
 мо , айдемак мо вара ? тупыштыжо котомка гане , кидыштыже пондо
 улмо гай коеш . ала-мо сайынже **143** паленат ок керт ...
 икмыняр жап йӱк лукде шогымек , Павыл эркын , шекланенрак ,
 тошкалтыш мучко волаш тӱҥале ... ушышкыжо гын - пырдыжыште
 кечыше кӱ кӱнчымӧ насекым руалтен налаш шонен пыштен ... мо лиеш
 лийже , кӱлешак гын , насек  денат солалта , ложаш шӱшмӧ пондо
 денат вуйгоҥгыра гычше ырыктен пуа ... ала вор ? ала вакш деке
 иктаж кум-ныл орва толын шогалын да еҥ уло-укем палаш , манын
 веле , ты айдемыже шкетак пурен шогалын ?
    Павыл ӱлыкӧ волен шогале . омса дене шогышо шем ораже изишат
 ок тарване , Павыл велке туран ончал шынден , шем чурийыштыже
 шинчаошыжо веле пор моклакала коеш .
    эше икмыняр жап эртыш .
    шинчаошо дене ончышо шем ора велке шекланен , ӱшаныдымыла
 ончен шогышат , Павыл ыш чыте , чытырыше йӱкшӧ дене йодо :
    - кӧ вара улат ?
    йӱк уке .
    - мом йӱдым коштат ? мо кӱлеш ?
    шем ора тарванылаш тӱҥале , пондыжым пырче оптымо лар воктеке
 шогалтыш , котомкажым кудашаш пиже . ойлыдымыжо Павылым эше
 кугун шекландара .
    - кӧ улат ? мо вара йӱкымат от лук ?
    шем ора котомкажым кудаш шуышат :
    - мый улам ... мо , от пале ? - мане .
    ала-мо палыме йӱк . туге гынат айдемыжымак Павыл пален ок
 керт . кушеч палет , ала иктаж-могай марий иктаж-куш кая улмаш ,
 корнеш йӱр авырен ...
    - ынде мыйымат от пале мо ?
    тӱсленак ончалмекыже , Микитам палыш ... вара тудын деке
 ошкыл мийышат , ӱмбакыже туран ончал шындыш .
    - мый мӧҥгем толам ... йӱранат , тевыс пурышым ... тошто
 верыш пурем манын , шымат шеклане , - порын кояш тӧчен , Микита
 пелештыш .
    - мом коштат вара ? - Павыл шыдешкен йодо .
    - мо вара , мӧҥгына толам , колтеныт . тунамат вет мыйым арам
 колтышда ... тый огыл , ялысе-влак чыкен колтышт ... тевыс ынде
 толаш тӧчем .
    Павыл тамак сигаркыжым шуышат , ала-мом шонкален , тошкалтыш
 мучко эркын кӱзыш . куршыш пырчым оптале .
    почын шындыме вакш омсашке йӱр изиш кышка , волгенче
 койын-койын колта , кӱдырчӧ чарныдеак кӱдырта . вакш шулдыр-влак
 мардежеш выж да выж савырнен нӧрдыт . кочыр мурымышт дене
 иктаж-могай ойго лийшашым ончылгочак шижтарынешт манын шонет .
 кукшо колеса дечын волышо шӱдыр курге савырна , кышкар кӧргысӧ
 кӱым рӱжге пӧрдыкта , Павыл ложашым мешакыш шӱшкын-шӱшкын опташ
 тӱҥале . Микита велке коклан-коклан туран ончалеш , тудлан
 кӱчшӧ нарат ок ӱшане ...

 40  изи вӱдет йогалеш   **185**
        ( повесть гыч кӱчыкын )
               серыш
    мый пытартыш предмет дене экзаменым сдатлен тольымат , окна
 кокла пырдыжыште кечыше сумкашкем шерге пого семын тетрадемым
 пыштышым . ӱстембалан авамын ямдылен кодымо торык ден киндым
 вашкен тамлышым .
    эрдене авам " школ гыч толмекет , чывым онцо , уке гын нуно
 кияр йыраҥым пургедыт " манын ыле . но мый вес йӧным муым :
 молан нуным кӱташ ? нуно вольык огытыл вет ! теве чӱҥгашышт пуем
 да жапым тек шке семынышт эртарышт .
    тыгак ыштышым да конный дворыш лектын куржым .
    - кушко , эргым ? - уремыште мыйым Эшкына кугыза вашлие .
    - тендан дек . йоча-влак конюшныштак улыт ?
    - уке . имне-влак - чыла пашаште . такырым тырмалат . таче
 кол кучаш каен кертат , - шоҥго конюх кӱчыкын умылтарышат ,
 трупкажым тӱргыктен , умбакыла ошкыльо .
    Эшкына кугыза дек ме шефыш налме чома-влакым ончаш коштына .
 но таче тушто паша уке . мом ышташ ? шоҥго еҥ кол эҥыраш каяш
 темла . кечат сай , кол пижеш , ончыни . но кызыт кол дек кошташ
 жап уке . тунемшэ-влакын погынымаштышт война жапыште колхозлан
 полшымо нерген ойленыт . путыракшым туныктышо Татьяна
 Алексеевна колхозлан кугу пайдам пуымо нерген сай мутым
 каласыш . но тудын ойлымыжым чылажымак шукташ ок лий , очыни .
 каникул годым йоча-влак тӱрлӧ вере шаланат . теве тачат конный
 дворыш иктат миен огыл . мыйынат ынде суртышто паша ятыр лиеш ,
 авамлан полшаш кӱлеш . теве пӧртылам да киярыш вӱдым шавем ,
 чывымат ончалам ...
 **186** лач тыге шонкален ошкылмем годым кенета " Сергуш ,
 Сергуш ! " манме йӱкым кольым . йыр ончальым - нигуштат нигӧат
 ок кой . пече ӱмбаке пырыс гай удыркален кӱзымым кольымат ,
 тушкыла савырнышым . первыяк савар ӱмбалне кыртмен пижше парня
 вуйлам ужым , изиш лиймек , Якушын ӧрткышӧ чурийже койо .
    - Сергуш , - тугак йышт мане Якуш . - тол тышке , тол-ян !
    - молан ? - мый ӧръынрак чарналтышым .
    - пеш кӱлешан паша ...
    - мо вара ? - мый пече дек лишемынам ыле , но Якуш ,
 оралтышке ончыктен , савар гыч йывыж волен йомо .
    мый оралтыш пурышым .
    Якуш , йол парня вуйыш шогалын , йыр ончале , кагаз ластыкым
 мылам " на , луд " манын шуялтыш .
    Якуш тунар шучкын койо , мыйынат кидем чытырналте .
 кагазыште возымо ыле :
    " таче , 1943 ий 23 июньышто , кече шичмек , " Йошкар
 пӱнчер " колхозын тегыт заводышкыжо мийышаш улат . ТЗАК " .
    пачаш-пачаш лудын лектымат , кугун шӱлалтышым :
    - да ... кӧ-гынат мом-гынат шонен луктын ?
    - а тый кузе шонет ? - ош шинчапунжым куптыртен , Якуш
 парняжым нӧлтале . - тыште иктаж-мо тугай лийын ок керт ? ӧрмаш
 веле .
    - мо , иктаж-мо тугай ?
    - адак тошто йомак . мом вара адак " тугай " ?..
    - мутлан ... мутлан , мый тегыт заводыш мием . йырваш
 пычкемыш , оралте шеҥгеч лектыт да - цоп ! айда мӱкш пакчаш ,
 йӧнан корным ончыкто ...
    - кузе тыгай жапыште пашадыме еҥ лийын кертеш ? - кенета
 палыме йӱкым колын , ме шып лийна , савырнен ончална - Шамрай
 Петя пареҥге йыраҥ гоч вычыматен толеш . - тыгай паша жапыште
 яра коштшо йоча-влакат улыт улмаш !
    Петя мемнам койдара шонышна да " мом вӱдылат ? " маныҥ ,
 ӧрмалген йодна .
    - тӱняште эре модышым шонышат улмаш . экзамен гыч тольымат ,
 сумкаш ончальым ...
    - серыш ? - ме тӧршталтышна .
    - те серенда мо ?
    - уке .
    - вара кушеч паледа ?
    - мыланемат тыгай серышым кӱсенышкем шуралтеныт , - шоктыш
 Якуш .
    - ала мыланемат уло ? - манын , мыят кӱсенем пургедаш
 тӱҥальым да тыгаяк ластыкым кӱсеныштем муым .
    кумытын кум гана кагаз ластыкым вашталтыл-вашталтыл лудына ,
 чылаштыжат икгай серыме :
    " таче , 1943 ий 23 июньышто , кече шичмек , " Йошкар
 пӱнчер " колхозын тегыт заводышкыжо мийышаш улат . ТЗАК " .
 **187** - да , - адак кугун шӱлалтышым мый . - кӧ-гынат
 мом-гынат шонен луктын гын веле ?
    ме ик жап шып лийна , вара кумытынат , керек-мо лийже , но
 тегыт заводыш миенак толына , манын келшышна .
     тошто тегыт заводышто
    - эх , азап ! тиде серышлан верч авамын шӱден кодымыжымат
 монденамыс , - йӱкынак пелештышым . шуко-шагал шоныде , мӧҥгыш
 куржым . тулшолгым ӱмбач тӧрштымыла , нуж кокла гыч вончен ,
 печеш кержалтым . пече вес могырыш лупшалтынам ыле , " шырек "
 шоктыш ; ончальым - ломаш укшеш копа кугыт тувыр урвалтем пижын
 кечалтын ... титак эше ешаралте , кидешем тувыр лапчыкым кучен ,
 пареҥге йыраҥ дене куржам . нуж когартыме дене чожгыжшо йолемым
 пареҥге шудо лупша . тек лупшо , шонем , коваште чыта , эрлак
 паремеш . а тувыр ? неле война жапыште авай тылат у тувырым кузе
 налын кертеш ? а тый ?.. ямдым гына локтылат .
    тыге шонкален , шӱлештын , кудывечыш лишеммем годым кияр
 йыраҥ гыч чывым поктылшо авамым ужылалтышым . чыла тыршымем арам
 лие : мый авам деч ончыч шуаш вашкышым , но авамын бригадыже
 тарым ондак сомылен пытаренат , тудо шаҥгак толын улмаш .
    мый авамлан тӱрлӧ семын поро лияш тӧчышым . арнялан сигышаш
 пуым ямдылышым , вольыкым пуртышым , помидореш да кияреш вӱдым
 шавышым . кас кочкышым кочмек , кӱмыжсовламат погынем ыле , но

 авам эплын кораҥдышат , кӱчыкын мане :
    - воч малаш !
    но мый мален шым керт . авамын кӱвар оҥам лӱҥгыктен
 тошкыштмыжат , атышӧрым мурыктылмыжат шыпланыш , кужу паша
 кечыште нойышо еҥ вашке мален колтыш . пӧрт кӧргыш сур пычкемыш
 пурыш . тымык , теве пырдыжыште , мыйын койка вуйыштем ,
 нойыдымо шагат " шы-пак , шы-пак " манеш .
    - Сергуш , Сергуш ! - кенета окна йымалне чарга йӱк
 шергылте . Якушын тылзе гай чумыраш чурийже , ош шинчапунжо
 опчылнем сӱретлалте , вуйышкем серыш толын пурыш .
    " мом ышташ ?.. адак авайым кынелташ ? нойышо еҥым
 сырыкташ ? " уке , мый малыше гай коям , нимомат ом пелеште . но
 " Пучымыш " лым лийын ок керт .
    - Сергуш , Сергуш !..
    ындыже Якуш пырдыжышкак кӱза докан : пырыс удыркалымыла
 шокта . Якушын шургымашешыже авай ынже помыжалт манын , мый
 окнам почым да кишке гай чужлалтышым . пычкемыште мыгыль-мугыль
 койын шӱлештше Якуш деч теве **188** мом умылышым : серыш
 молыланат уло , нимогай шпионат , дот модышат уке ; тушто
 погынымаш лиеш , заводым ачалыме нерген каҥашаш тӱҥалыт .
    тидым палымек , мый окна гыч лекмемат шым шиж , уремыштат
 лийым .
    мемнан " Йошкар пӱнчер " колхозын тегыт заводшо война
 жапыште паша ыштымым чарнен . чыла паша ӱдырамаш-влак ӱмбалан
 кодо , нуно завод дек кидым шуяшат ышт ярсе . завод яра шоген ,
 йырже нуж , арымшудо , коршаҥге пошеныт .
    Якуш дене коктын ме завод деке лишемна ; мемнан миен шумына
 годым погынымаш тӱҥалын веле ыле .
    - йолташ-влак ! пионер ден тунемше-влакын погынымашыштым
 тӱҥалына , - пычкемыште Акнашын шергылтше йӱкшым ме мӱндырчак
 колна .
    - шефиш налме пача ден презына-влак мемнан деч шошымак
 ойырлышт . чомана-влак кугу лийыныт , нунылан ме ынде огына
 кӱл , - Акнашын пеле чытырналтше йӱкшӧ шергылтеш . тудо мемнан
 вожак . тудын араванрак кошар чурийжым Женян понар тулжо
 волгалтара . нуным ончен , ала-молан фронтышто улмо гай чучеш .
 садланак , очыни , ме тарваныде колышт шогена ... - кугыеҥ-влак
 кызыт шудо солаш , шурно погаш ямдылалтыт . мыланнат , тиде
 ямдылалтме сомылыш ушнен , шканна келшыше , ыштен кертме пашам
 муман . тыгай паша уло : тиде тегыт заводым ачалаш . уке гын
 оҥай огыл , шкенан заводна уло , а колхозна тегытым ӧрдыж гыч
 конда ... а вет ожно мемнан колхозна тегытым моло колхозланат
 ужален . презым да чоман ончен куштымек , ынде заводым пашаш
 шогалтен огына керт мо ?
    - кертына ! - мыйын воктенем шогышо Якуш ыш чыте .
    - первый шотлаш кӱлеш .
    - мом шотлаш , кертына !.. лавай пижына ! - йырваш шергылте .
    - ида шурго ! - Акнаш кидшым нӧлталын кычкырале . - кӧ кузе
 шона , радам дене ойлыза !
    - тидым ме ыштен она керт , - йӱк-йӱан тыпланымек , Галян
 вичкыж йӱкшӧ шоктыш . - суртыштат паша ситышашлык : комбыжат ,
 пакчажат - чыла мыйын ӱмбалнем . а авай колхоз паша деч ик кечат
 ок код ...
    - ну , ну , шке лӱмет дене ойло , ужат " ме " манат , -
 ала-кӧ кычкырале , вара воштылмо йӱк шоктыш .
    - воштылшаш уке , - кӱжгырак йӱк шергылте . - чынак , сурт
 коклаште кеч-кӧнат пашаже уло , авалан пионер полшышаш .
 ешартышлан , шудо солымо жап шуэш , туштак - уржасорла , кугурак
 йоча-влак пашаш ушнат , а изиракышт парчам погаш тӱҥалыт ...
 нимат ок лек !..
    - чылан пижына гын , ме вич кече гыч заводым пашаш
 шогалтена , чыла шотлалтын ! - Акнаш вашмутым пуышат , йодо : -
 эше кӧ мом каласынеже ?
 **189** - мый ойлынем , - волгалтен шинчыше Андрей тарваныш . -
 тиде шеф пашам умбакыже шуйымо лиеш . тиде - ик шот , весыже -
 тегытым шӱрыман орва вашке ок тӱҥале . туге вет ? тиде пашат
 кугу , но мемнан сеҥен кертме паша . тидым шуктена гын ,
 кугыеҥ-влак мемнам пагалаш тӱҥалыт . туге вет ?
    ош тувырым чийыше , тувыржо гаяк ош чуриян Кируш , сельсовет
 секретарь Арслановын эргыже , коҥга дек лишеме .
    - ойлаш лиеш ? - сырышыла койын йодо .
    - ойло .
    - так ... мыйын ик йодыш уло . мо тугай ТЗАК да погынымаш
 ӱжмаште могай-могай у порядок лектын ?
    ме , йыштрак лийын , ала-мом вучышыла , пылышым шогалтышна .
    - ТЗАК - тиде тегыт заводым ачалыше комитет . - Акнаш
 Женям титаканла ончале , - тудо шонен луктын . а серышым огына
 сере гын , тынарын огына погыно ыле ...
    так ... мыйын эше ик йодыш уло . те заводым ачалынеда , а
 кермычшым кушто муыда ?
    мый Кирушым шӧрын ончальым : " те " манеш эше .
    - колхоз правлений деч йодына , - Акнаш йӱкшым вашталтыш .
    - так ... а тушто огыт пу гын ?
    - огыт пу гын , ме шке мушаш улына , - Акнаш " ме " мутым
 ойыртемын пеҥгыдын каласыш .
    - колхозышто кермыч уке гын , теве кузе ыштыман , - тиде
 марте шып шогышо Якуш кенета тӱҥале : - вот тыште кумло наре
 йоча погына , а чыланат чумыргена гын , пел шӱдымат эртена .
 туге ... кажне ик кермыч гыч муэш гын , - а тидым муаш нимогай
 йӧсыжат уке , - теве витле кермыч . а кок кермыч дене кондена -
 шӱдӧ . а лу дене гын , мыняр лиеш ?
    - чынак , мый ик вере кермычым ятыр муам , - Гриша , ала-мом
 ушештарен , куанен кычкырале .
    - так ... кермычше уло гын , мастаржат кӱлеш лиеш вет , -
 Кируш лым ок лий .
    - шке оптена !
    - Андрей кертеш , фотоаппаратымат ыштен да ! - шургымо
 коклаште шоктыш .
    - кертына , кертына ! - мане Андрей , мемнан ӱмбак ончалын
 ешарыш : - туге вет ?
    - так ... а тегыт йоктараш трубам кушто муыда ?
    - чынак , йолташ-влак , - мыят чытен шым керт . Кируш деч
 йыгыжгышым . - " кузе " да " кушто " манын киднам волтена гын ,
 нимомат ыштен огына керт . садлан паша : шонкалаш , вишкалаш ,
 шотлаш ...
    - леваш ачалаш мый пудам муам .
    - мый оҥам кондем .
    - мый кум кермычым конден кертам .
 **190** - кугу завод семын тегытым йӱд-кече шолтена .
    - гудокшымат ышташ кӱлеш ...
    - тыпланыза ! - Акнаш кычкырале . ме ӧкымрак шыпланышнат ,
 тудо чоянрак йодо : - те пеш ончык куржыда , а сырьйожым кушто
 муына ?
    - мый палем , - ала-кӧ содор мане . - делянкыште пӱнчӧ пундыш
 шуко уло , тудым кондыман .
    - так ... кузе вара тудым кондетше ? - Кируш шоктыш .
    - кондымо деч ондак тудым лукташ кӱлеш . пӱнчӧ вожым огыл ,
 коршаҥгымат луктын огыда керт .
    - вот эше ! а колхоз деч имньым йодаш гын ?
    - так ... имне - кондаш , а лукташыже ?
    - шке луктына !
    - ида шурго ! - Акнаш адак кычкырале . - теве кузе ыштена :
 пӱнчӧ вожым лукташ кугурак йоча-влак каят , кайышыштла , Орья
 эҥерым шымлат : ала сырьем вӱд дене волташ лиеш . огеш лий гын ,
 колхоз правлений деч полышым йодына . тыге отряд советыште
 каҥашыме , тидлан Татьяна Алексеевна келша . тыге йӧра мо ?
    - йӧра , йӧра ! - ме рӱж кычкырална .
    - пеш оҥай !..
    - рӱжге пашам тӱҥалына , - манеш Акнаш , тегыт заводым
 ачалыме пашам вуйлаташ вич еҥан комитетым сайлаш йодо .
    комитетыш Акнаш , Андрей , Женя , Галя да мый сайлалтна .
 пытартышлан тыгай пунчалым лукна : эрла гычак заводым ачалаш
 пижаш , тидлан колхоз правлений деч кермычым да имньым йодаш ,
 лишыл кечӱлаште сырьем кычал муын кондаш экспедицийым колташ .
           волышо кумыл нӧлтеш
    колхоз правленийыш мийыме да Гришан кермычше дене лийше
 историй мемнан кумылнам чылтак волтыш . но вакш пӱям вончышна
 веле , завод лишне шургышо йоча-влакын йӱкыштым колын , мемнан
 кумылна пыл шеҥгеч лекше кече гае веселаҥе .
    - те ончалза-ян ! - куанен мане Акнаш . - те сайынракын гына
 ончалза , тыгай сӱретым тошто завод нигунамат ужын огыл .
 **191** ме завод велыш тӱткын ончена . чынак , моткоч сӧрал . да
 вет тиде модыш огыл - паша ! да эше могай паша ! йоча-влак
 заводым ачалат .
    Галян вуйлатыме брикадыже завод кудывечыште куштырам
 эрыкта . ӱдыр-рвезе-влак , кӱртньӧ кольмым налын , завод йырысе
 шӱкшудым вожге нӱжыт . кум мужыр йоча носилка дене мӧҥгеш-оньыш
 куржталеш , нуно куштырам лакыш нумалыт . леваш воктен Андрей
 ала-могай яшлыкым чӧгыт дене перкала .
    - шун нӧштылаш , очыни ? - Женя палынеже ...
    Шампай Петя тоя дене шогылтеш , ала-мом вискалышыла коеш .
 коҥга воктен изи орва уло : Люба кермычым , орва гыч наледен ,
 леваш воктен орален опта . туштак возгален шинчыше Якуш пеш
 важнын коеш .
    мемнан лишеммым ужын , строитель-влак мӱкш семын ызгаш
 тӱҥальыч , икте-весым сеҥен ойлат .
    - председатель йолташ ! - шокшым кергалтыше Галя Акнаш
 вастареш куржын лекте . - заводна куштыра деч эрна , улыжат
 лучко носилка наре кодеш ...
    - коҥгамат эрыктен пытарышна , - ойла вес ӱдыр .
    мемнан йыр вӱдылалтше пашазе-влак ӱмбак мый куанен ончальым .
 чыла ямде . завод кудювече чара идым гай лийын , шун нӧштылаш
 яшлыкат ямде . коҥга ден трубам ышташ веле кодын . а ме ? меже
 нимомат вораҥдарен онал , правленийыш коштын , жапым гына арам
 йомдаренна .
    - вара правленийыште мом ойлат ? - йодо Андрей .
    - тушто паша кӱчымӧ ! - Акнаш пелештыш , шкеже , " туге
 вет ? " маншыла , мемнан ончале . правленийыште кузе лиймым
 каласкалышат , йодо : - а тыште мыняр кермыч погыныш ?
    - Якуш , мыняр кермычым приниматлышыч ? - Андрей
 кычкырале .
    тидын марте нимом пелештыде возгален шинчыше Якуш ,
 строительствын кладовщикше , шара шинчажым кагаз ӱмбач налде
 каралтыш . ала-мом пеш шотлымыж дене ончалашат ок ярсе , ош
 шинчапунжат нер тӱҥыш шумеш куптырген . кладовщик мемнам
 ончале , вуйжым нӧлталын ойлаш тӱҥале :
    - тев список , кӧ мыняр конден - чыла шотлымо . а эн шуко
 Люба конден . чылаже тичмаш кермычым - 76 чумырымо , пелым -
 104 . тидым пӱтынь кермычыш савыраш гын , чылаже 128 кермыч
 лиеш , але 0,22 кубометр . а мыланна коҥгам ачалаш 0,50 кубометр
 кермыч кӱлеш . ме кызыт кермыч ямдылыме планым витле процентлан
 темен огынал ...
    Якуш умбакыже , кермыч ямдылыме планым вашкерак гемаш ӱжын ,
 мутшым шуя ыле , очыни , но кермыч ямдылыше " агент " Гриша
 кенета кычкырале :
    - тыйын сотыкет да процентет мыланна ок кӱл ! тый каласе ,
 эше мыняр кермыч кӱлеш ?
    - шӱдӧ кумло кокыт .
 **192** - у-у , тынарым кушто муаш ?
    - Якуш , тый шуным шотленат ? - Андрей йодо .
    - туркалтыза ! - Якуш кагазыш керылте . - мый растворын
 объемжым кудалташ монденам . так ... тышеч лучко процентым
 кудалтена гын ... - Якуш шотлымыж годым тӱрвыжым тунаре
 модыктыльо , ме шӱлашат чарнышна . так ... кудалтена гын ,
 индешлу кок кермыч кӱлеш ...
    - тугат шуко ...
    - кушто муат тунарым ?
    строитель-влак Якуш йыр погынен лӱшкаш тӱҥальыч , пуйто
 кермыч ситыдымылан тудо титакан . но тиде жапыште каласен
 моштыдымо сӱрет лие .
    - ончалза - Арсланов ! - Гриша пеш виян кычкырале . ме
 лӱшкымым чарнышнат , савырнен ончална .
    эн ончылно Арсланов Кируш ошкылеш , кум кермычым конда ,
 тудын почеш Толя , эше кок йоча толгыч коеш , нунат кермычым
 нумалыныт .
    - ура ! - шоктыш ала-кудыжо . нуным вашлияш Шампай Петя пел
 йол дене тӧршталтен куржо .
    - те кермычшым кушто муында ? - Кируш деч Петя йыгыла . а
 пӱжвӱд дене шырчаҥше чуриян Кируш кугешнен ошкылеш , пуйто
 " ончалза мыйым " маннеже . йолташышт йодмылан тудо кӱчыкын
 вашешта :
    - кычалат гын , муат .
    - эше уло ?
    - уло .
    - кушто ?
    - тушто ...
    - шуко ?
    - ситышашлык ! - пытартышлан шоктыш Кируш , кермычшым эркын
 пыштышат , саҥгажым тувыр шокшыж дене ӱштыльӧ . - так ...
 чыланат каена гын , пытарен кондена ...
    ме икте кодде кермычлан каяш тарванышна , куштыра нумалме
 носилка-влакымат ышна кодо , а Люба изи орважым шӱдырен кайыш .
    - кернак , кушто муында ? - Акнаш дене таҥ ошкылшо Кируш
 деч Гриша уэш йодо .
    - чыла вереат кычална . - Кируш шӱлештын умылтара . - а
 шукыракшым сушилка воктен почкалтыш лоҥгаште верештна , вӱд гоч
 пуш дене лукна . тушто эше уло , арам кия .
    - теве кушто кермычым кычалман ! - Акнаш , Гришам ончалын ,
 шылталымыла пелештыш . - а те еҥ пече йымалне пургедыда ...
    - вет туштат арам кия , - вожылынрак мане Гриша .
    - ме вет олмешыже - оҥам ! - Миша йолташыжым пыдалаш
 тӧршталтыш .
    - но пионерлан тыге ышташ ик вереат возалтын огыл . - Акнаш
 сыренрак мане .
 **193** ме шукын толын улынат , Кирушмытын вӱд гоч кондымо
 кермычышт чылаланна ыш сите . носилка еда ныл кермыч дене
 нумальыч , Любан орвашкыже лу кермычым пыштышт , молышт кокыт
 дене нальыч да , пытартышлан вич-куд еҥлан ик кермыч дене веле
 кодо . кермычде кодшо-влак Любалан орвам шӱкаш полшышт . а ме ,
 Акнаш , Женя да мый , пушеш шинчын , трубалан кайышна .
    кечывал деч вара Женян мумо писте кӧргашыжым кондышна . а
 трубам муаш завхозлан - Женялан - кӱштышна , но тудым Малена
 акай тракторыш вӱд шупшыкташ ушыш . кечывал деч вара пашашке
 ятыр йоча ыш тол .
    - Женян йолжо куштылто лие , - кӧ-кӧ толдымым , парня дене
 шотлышыжла , Якуш мане : - первыяк , Галя , шкеже комитет член
 вет ... комбыжым орола , очыни . варажым , Люба - тудым аваже
 колтен огыл дыр , Толат ыш тол , Санькат , Валят ... - Якуш
 кугун шӱлалтен ешарыш : - Женян йолжо куштылго лие , а
 строительство нелеш кодо .
    - кызыт нимогай нелымат ом уж , - Акнаш вашештыш . - кермыч
 сита , труба уло , завод куштыра деч эрнен - чыла верыштыже ,
 улыжат шокш кергалташ веле кодын . а тидлан кодшо паша кидат
 сита .
    - ме шуным ямдылена , - кольмо кучышо ӱдыр-влак воктен
 шогалын , Аня ойла . - мыняр ведра кӱлеш ?
    - Якуш , мыняр ведра ? - Акнаш йодо , - Анялан полшо .
    - кондымо оҥа дене левашым ачалаш кӱлеш , - мый ушештарышым .
    - тидым тый вуйлате , - комитет председатель шӱдыш .
    - а мый кушко ? - Шампай Петя тӧршталтыш .
    - те Кируш дене коктын трубалык верым кӱнчыза .
    - а ме ? - Гриша ден Миша йодыч .
    - кермычым эрыктеда , - Акнаш пашам пуэден пытарышат ,
 воштылалын мане . - а ме Андрей дене писте чӱҥгышӧ шиште
 лийына . - вара командым пуыш : - чыла . тугеже , пашан
 пашашке !
    паша шолаш тӱҥале . товар йӱк , кӱртньӧ кольмо муралтме ,
 чӧгыт дене перкалыме , коклан куанен воштылмо йӱк нӧлперыште
 ятыр жап шергылте .
    - чыла ямде ! - кас велеш коҥга воктен чумыргышо
 строитель-влаклан мане комитет председатель . - улыжат коҥгам
 ачалаш веле кодо . тидым эрла Андрей ден ӱдыр-влак ыштен
 шуктат . а ме , рвезе-влак , эрла эрак экспедицийыш лектына ,
 заводлан сырьем кондена .

 41  кайык комбо     **106**
    апрель мучаш . теле гоч кугылудо да пардаш нерген шонкален ,
 эрла я кумышто сонарыш каяш ямдылалтмем годым пеш лишыл йолташем
 толын пурышат , ойла :
    - тый мемнан кундемыш кае . тушто , ял йырыштак ,
 лудо-влаклан верланаш йӧрышӧ вӱдан куп-влак улыт , курмызак ден
 кӱдыр-влак дек каяш чодырат тора огыл . Юл воктенысе олыкат
 ерлан поян , туштат лудо-влак шуко лийыт ... пардаш гын кажне
 ерыште чумедылеш ...
    " а вет , чынак , мийыдыме верлашке каен косташ уто огыл , -
 шоналтышым , - уждымым ужат , колдымым колат " .
    юватылде , эрлашынак корныш лектым . икмыняр шагат поезд дене
 кудалмек , кас велеш ик станциеш лектын кодым . умбакыже автобус
 дене каяш кӱлеш ыле , но вашке мый пален нальым : корно пеш чот
 лавыранат , автобус коштмым чарнен .
    ужам , моло еҥат азаплана . мом ышташ ? вет мылам шагал гын
 коло вич меҥгым каяш кӱлеш !
    вучымо семынак , васке ала-кушеч грузовой машина толын
 шогале . еҥ-влак мӱкш игыла пӱтырнышт . машина лачак мемнан
 корно дене кайышаш .
    моло еҥ почеш мыят кузовыш кыртмаш тӱҥальым , но шеҥгечем
 ала-кӧ рошт шупшыл колтыш :
    - те кӱлешан паша дене огыда кошт , йолынат каен кертыда , -
 оласе сонарзе улмем пален , тыр-тӧр пелештыш .
    савырналтен , бензин пушан еҥым сӧрвалаш тӱҥальым :
    - поро лийза , родо , шкетем ида кодо , мыят тӱлем ...
    - мый тендам ом пале да палымемат ок шу , - шыдын вашештыш ,
 пуйто мый тудын корныжлан тореш шогалынам .
    раш шижам : ӱчашышаш уке , садак мыйым шынден наҥгайышаш
 огыл .
 **107** орлыкан тулык йоча семын йӱд вашеш шкет шоген кодым .
    каяш лекме верышкем эрлашын гына миен шуым . поро йолташемын
 аваже шке пошкудыж дене палыме лияш темлыш .
    - тудо , Николай Сидырыч , вер-шӧрым сайын пала , кӱлеш
 верыш наҥгаен кондыштеш , - мане .
    Сидырыч дене палыме лийын , вашке ме изак-шоляк семын уло
 шӱмнам почын мутланаш тӱҥална .
    тывеч-тувеч каласкалымыж гыч пален нальым : мыйын у родем пеш
 йорло ешеш шочын-кушкын . ончыч вольыкымат кӱтен , йодыштынат
 коштын . вараракше ик вере да вес вере пашам ыштен , ешаҥын , а
 шоҥгылык  вашеш шке ялышкыже пӧртылын да сурт-печым поген .
 кызыт пелашыж дене коктын колхозышто пашам ыштат . кум эргышт
 гыч иктыже - шофер , весыже - ял озанлык механизатор ,
 пытартышыже - пароходын машинистше . мыланем туге чучо , пуйто
 тудын кугу эргыжак мыйым кӱртньӧ корно станциеш шогалтен коден .
    - шкет шоҥго кувам ит тургыжландаре , мемнан деран шогал , -
 мане у озамын ватыже Анна Яковлевна .
    мый ӧкымрак кӧнышым . нунын ончылно шкежат парымеш шым код :
 кушеч , кӧ улмем нерген радамлен пуышым . корнышто вашлийме саде
 шофер нергенат шекланенрак каласышым .
    - коклаште эше улыт тугай еҥ-влак , - мане да Сидырыч
 ала-мом келгыч шонкалаш тӱҥале .
    - эргынан шӱмдымӧ тыгай койышыжым шижам гын , мый тудым ... -
 оза кува кидшым кормыжтале .
    тиде жапыште омса почылто да лавырген пытыше вургеман самырык
 рвезе пурен шогале . тудо , саламлалтын , ӱмбал вургемжым
 кудашаш тӱҥале . тунамак пӧртышкӧ бензин пуш теме . могынат
 рвезе еҥ мылам палыдыме гай чучо . " ала сайын ужын шуктен
 омыл " , - шоналтышым кӧргыштем .
    - Аркаш , - мане ачаже , - теҥгече тендан могай шоферда
 станцийыш миен ?
    - молан ? - ӧрмалгенрак йодо эргыже .
    - тудо теве тиде родым шынден огыл , - умылтарыш ачаже .
    - а , от пале мо - Чопай Микале . корныеҥ-влак деч оксам
 погенат , ала-кушто аракам лӧкен , машинажымат пудыртен . эрдене
 вес машина дене буксироватлен наҥгайышна , а шкенжын праважымат
 шупшын нальыч , - вашештыш Аркашыже . тунам гына шӱмемлан луш
 лие . ужам , Николай Сидырычат куштылгын шӱлалтыш .
    умбакыже ме колым кучымо , пычал дене кайыквусо дек кайыме
 нерген мутым лукна .
    - лудым лӱйынет гын , - мане Сидырыч , - ноен толмет ӱмбач
 тораш коштмат ок кӱл . теве ял вуйысо Йошкар купыш кае да шерет
 теммешке лӱйылт ... ме шкеже нуным огына тӱкӧ .
    - уке , - шӧрен пелештышым мый , - ял воктенысе ерлаште лӱяш
 мыйынат кидем ок нӧлталт ...
    - тудыжо тугак шол , - руалтен вашештышат , Сидырычем Юл
 воктенысе олык ерлаш наҥгаен кондышташ сӧрыш .
 **108** - тушто пӱртӱсат сылне , лудо-влакат ситат . торак
 огыл , кум меҥге деч коч ок лий , - мане .
    эрдене ме , пычалым сакен , тушко кайышна .
    - моло ийлаште вӱд кугун ташла ыле , а тений уке , - корнышто
 кайышыла , умылтарен каласкала Николай Сидырыч . - куйбышев
 ГЭС вӱдым эше шыжымак колтен да алят пӱям петырен огыл .
 садлан вӱд нӧлтын огыл ...
    мутланен кайышыла , корным ышнат шиж , аркасе пӱнчер ден лап
 верысе тумерым эртышна - мемнан ончылан олык шарлен возо .
 кӱкшака верлаште лум уке , шулен пытен да мландат топланен
 шуын . тудо ынде уло оҥжо дене ласкан-ласкан шӱла . а келге
 коремлаште да вӱд арама ӱмылыштӧ эше ятырак лум коеда . тудат
 телымсе тӱсшым вашталтен : шемалге-сур лийын да шӱштыраҥын .
    чынак , тыште ер шуко . Сидырыч мыйым ер деч ер дек намия ,
 нунюн лӱмыштым каласкала : " Колтак , Отмыл-Сымак , Кугыжан
 олык ер , Кӱзӧ ер , Товар ер " ...
    кажне ер гыч лудо-влакым тарватен-тарватен колтена , но лӱяш
 йӧнеш ок тол . пытартышлан , Николай Сидырыч эше оҥай лӱман ер
 - Апкалтын дек намийыш .
    - вот мо , - мане вара , - тиде ерыш лудо-влак кастене
 погынат , тый лудыла ларткен веле шинче , а мый ...
    - мӧҥгеш пӧртылаш шонет мо ? - лугыч йодым .
    - мӧҥгеш пӧртылаш ынде корным шкеат муат , мый тылат ынем
 мешае , - мане .
    - йӧра , кает гын , кает , - маньым мый , Николай
 Сидырычлан шым ӧпкеле .
    тудо шкежат пычалзе да колызо , сандене пала : кеч-могай
 колызо але пычалзе йӱд-кечым ок терге .
    кече кава тӱрыш волен шуо . мый ер тӱрыштӧ , куклалт вочшо
 ошкыпу вож пелен , пызнен шинчем . тыге чоҥештен толшо лудо-влак
 шинчаш вигак ом логал .
    кастене олык ӱмбалне йӱк-йӱан талышныш . пылышемлан
 кечывалвел гыч шочмо-кушмо верлашкышт пӧртылшӧ кайык-влакын -
 кӱседыкын , тагарлян , турня ден моло кайыкын куан мурышт
 йоҥга . утларакше вӱтеле-влак , чӱчкен-чӱчкен , ер йыр
 куржталыт . нуно мылам марий поэтын ик почеламутшым шарныктат :
                   ... леп-леп вӱд ,
                   теле вӱд ,
                   теле вӱд ,
                   леп-леп вӱд ...
    тӱрлӧ кайыкын йӱкшӧ , иктыш варнен , тӱшка мурыш савырна ,
 пуйто ала-могай сылне сцена гыч сӧрал оркестр шергылтара .
 колыштам да шулен шинчем . вуй ӱмбачем мужырын-мужырын да
 тӱшканат кайык лудо-влак , шулдырышт дене южым шойгыктен , ер
 гыч ерыш чоҥештен эртат .
    теве кас каваште вес йӱк - кигик-когок , кигик-когок шокта .
 тиде - кайык комбо-влак . нуно , ишке семын кум лукын
 кашталалтын , ваштарешем чоҥештен толыт .
 **109** Юл гоч чоҥештен вончымекышт , мыйын турашкем шумышт деч
 ончыч , тӱшка гыч ойырлен , ик кайык комбыжо сусыргышо семын ,
 тырын-тӱрын лийын , ӱлыкыла волаш тӱҥале . тудын ӱмбак тунамак ,
 шулдыржым капше пелен ишен , эн почеш чоҥештыше йолташыже
 шуҥгалт волыш да , шулдыржым шаралтен , ӱлыч кӱшкыла поктен
 кӱзыкташ тӱҥале . но тудыжо я ик могырыш , я вес велкыла
 савырналтен вола да вола . вес комбыжо сеҥен ыш кертат ,
 " керек-огыла " маншыла , шулдыржым лупшалын , утларак виян
 когоклен , шке араныштым поктен шуаш вашкыш .
    мый ынде шеҥгекемла , кече лекме могырышкыла , вуем савырен ,
 кашталалт кайыше кайык комбо-влак тӱшкам эскерем . шеҥгеч
 чоҥешгыше йолташышт , поктен шуын , шке вержым нале . тунам
 гына , кайык комбо-влак тӱшка деч шинчам кораҥден , шкет киен
 кодшо кайык комбым ончышташ тӱҥальым .
    " ерыш але чара олык ӱмбакак волен шинче ? " - шоналтен гына
 шуктышым , тудо шкеак , йӱкым пуэн , кушто улмыжым паластарыш .
 теве тудо ер покшелнысе ий шултыш ӱмбалне шога да , шӱйжым
 шуялтен , шуэн-шуэн когоклалта . мый умылышым : кайык комбо ноен
 улмашат , каналташ волен кодын ...
    вашке ончыкем , ялт лишкак , ныл кугылудо толын шинче . " мом
 ышташ ?! лудым лӱем гын , кайык комбымат лӱдыктен колтем . йӱд
 вашеш тудо шкетын кушко чоҥештен каен мошта ?.. "
    лудо-влакат , кайык комбат шке ончылныштак шинчыше
 тушманыштым - пычалзым огыт шиж . мый шкежат ом тарваныл да
 кугун шӱлалташат ом тошт . нимом ышташ ӧрын шинчем да ончем .
    уке-уке да тулыкеш кодшо кайык комбо ойган йӱкым пуа .
 тунамже лудо-влак , вуйыштым нӧлталын , шекланен ончышт налыт ,
 вара тыпланатат , адакат вӱд пундаште кочкышым кычалаш тӱҥалыт .
    кече мланде шеҥгек шыле . тудо ынде йошкар солыкшо дене кава
 тӱрым гына ӱштеш , пуйто шкенжын кышажым йомдарынеже . а мый
 шинчем да я лудо-влакым , я кайык комбо ӱмылкам ончал-ончал
 колтем , шкеже жап эртымымат ом шиж .
    " чу , кайык комбо мом шиже ? " тудо утларак ойгын да
 чӱчкыдын кычкырла , а лудо-влак , тыманмеш ер ӱмбач рӱж
 кынелын , уло йӱкын варгыжын чоҥештен кайышт . тунамак
 пылышемлан эше вес тӱшка кайык комбо-влакын йӱкышт солныш .
 нинышт пычкемышалтмылан кӧра ӱлычрак чоҥештен толыт . тевыс
 молан мыйын ончылнем шинчыше кайык комбо тургыжланен кычкыра
 улмас !
    кавасе кайык комбо-влак тӱшка лишемме годым ий шултыш ӱмбалне
 шкет шинчыше , " мутым колыштдымо " кайык комбат , йӱкым
 пуэн-пуэн , южышко нӧлтӧ .
    " тудым вес тӱшка кайык комбо-влак шкешт дене пырля налыт але
 уке ? ала нуно , " тыйым ме огына пале , да палымынат ок шу "
 манын , тудым поктен колтат ? " - тургыжланаш тӱҥальым мый .
 **110** о , уке , теве мыйын комбем шке тукымыштым поктен шуо !
 шеҥгеч чоҥештыше кайык комбо , шке ончыкыжо пуртен , тудлан
 верым пуыш .
    ер тӱреш шкет шоген кодмекем , ончыч йокрокын чучын колтыш ,
 пуйто мый ялт тулыкеш кодым . вара , шижде , вуем гыч шляпам
 налын , куанен пелештышым :
    - чеверын , корнет пиалан лийже ! ала шыжым тыят шке
 игет-влак дене тышечак эртет , да тунам мый уэш , но ойган
 йӱкетым огыл , а куан йӱкетым колам !

 42  Саскавий
     тӱтан деч ончыч     **133**
    шошо эртен . пакчаштына ломбо , вишне , олмапу , ошын койын ,
 тамле пушым йырваш шарен , одарланен пеледыч . яндар кава гыч
 кече шыргыжын ончыш , тӱзланыше мландым шке шочшыж семын
 вӱчкыш , поро ава гай шокшын , ласкан шыматыш . садер , пасу ,
 ямдылалтме семын ужар сывыным , вӱргенчыкым чийыш . йӱд-кече ,
 лым лийде , шӱшпык шӱшкыш , пуйто тудо пален - сӱан годым муро
 эре йоҥгышаш . кукуат нерен ыш шинче - шуко-шуко илаш сугыньым
 пуэн , йӱкшӧ оралгымеш мурыш .
    шошо пагыт эн мотор , да лӱдыкшӧ . май кыдалне канде кава шем
 пыл дене леведалте , кече шыле . йӱдвел мардеж пуале да , шӱмыш
 вошт витарен , йӱштым кондыш . ужар , нӧргӧ шудо ӱмбаке лум
 возо . пӱртӱс могай торжа ! тыгай годым уло мландым оҥ дене
 левед вочмо да шӱлыш дене лумым шулыктарыме шуэш . ломбо ,
 вишне , олмапу укш гыч пеледыш-влак йогаш тӱҥальыч , ош мланде
 эше утларак ошеме , пуйто ойго дене чалеме .
    тыге пӱртӱсыштӧ лиеда . но тыгай сӱретым илышыштат ужаш
 лиеш . мый , йӧратен , ӱмыр мучко келшен илаш шонен ,
 Саскавийым марлан налынам . мемнан илышна эре пеледше шошо гай
 лиеш манын , ӱшаненам . мо вара лие ? ачам-авам мемнан
 йӧратымашнам - нӧргӧ , шыма пеледышнам - ышт арале , йӱштӧ
 шӱмышт дене кылмыктеныт . нунылан тошто койыш , илыш-йӱла
 шергырак лийын . вуй ӱмбалнына шем пыл погынен , кече шылын ,
 чылажымат когартен каяш ямдылалтме семын лум возын .
    но кенета , мландым чытырыктен , кӱдырчӧ кӱдыртен . ош лум ,
 шинчавӱд лийын йоген каен , пуйто пӱртӱс , йоҥылыш лиймыжлан
 ӧкынен , йӱд-кече шортын . шем пыл шулен , кава эрнен , кече
 угыч шокшыракын да порынрак ончалын . мланде ласкан шӱлалтен ,
 кайык-влак эше утларак ылыжыныт . тыге шошо эртен , кеҥеж
 толын .
    библиотека гыч кайымекем , ачам арня годым мый денем мутланен
 огыл . Саскавийымат саҥга йымачше ончен коштын , нугыдо
 шинчапунжо шинча ӱмбакак сакалтмыла койын . тудо ала-мом эре
 шонен .
    " ачатын тӱсшат шемеммыла коеш " , - ватем мылам ойлен .
    " чылажат эрта " , - Саскавийым шыматаш тӧченам . но шке
 мутемлан пешыжак ӱшанен омыл . ачамын тура койышыжым паленам
 да , мо лиеш манын , вучен коштынам .
 **134** йӱштӧ кече кенета ок вашталт , вигак шокшо ок лий .
 ончыч мардеж савырна - кечывалвелым пуаш тӱҥалеш . леве юж
 эркын-эркын чыла вере шарла . кават иканаште ок яндарешт ,
 лыпчык-лапчык пыл коклаште кече ондак пуйто шылын модеш , вара
 иже шокшын , веселан ончалеш .
    ачамын кӧргыштыжат тыгак йӱштӧ ден шокшо кредалыныт , очыни .
 мый тидым шижынам да икте деч лӱдынам : ачам чакнаш тунемын
 огыл , тудо шке шонымыжым садак шукта . тунам йӱштӧ ӱмбалан
 йӱштӧ лийын кертеш . тидыжым Саскавий чытен ок керт , очыни .
 мый уло шӱмем дене ватем аралаш ямдылалтынам .
    но кеҥежым лум ок воч , йӱштым садак шокшо сеҥа . мемнан чын
 ыштымынамат , шонен-шонен , ачам умылен .
    " Йынаш , - арня эртымек , тудо мылам каласен , - машиналан
 тынар шӱман улат гын , инженер лияш тырше . армийыштат тидын
 нерген ит мондо " .
    " лиям , ачий , лиям ! " - куанен вашештенам . Саскавият
 шыргыжалын . ме ваш ончалынак умылен улына : ачам чакнен ,
 мемнан дене келшен . тугеже , тудынат чонжо уло .
    тылеч вара мемнан пӧртышкӧ мотор , весела кеҥеж толын , пуйто
 чылажат волгалт шинчын . Саскавият веселаҥын , эрдене-кастене
 паша нерген каласкален , яра жап годым , учебникым налын ,
 тошкемыш лектынна . тудо книгам йӱкын лудын , а мый шыпак
 колыштынам . тыге шинчылташ мылам моткочак келшен . Саскавийын
 яндар шӱргывылышыжым , кава гай канде шинчажым , памаш гай яндар
 йӱкшым эре ончымо , колыштмо шуын .
    мый ончыч тыге ойлымым колынам ыле : ӱдырым йӧратет , вара
 марлан налат . илен-илен , тудын дек тунемат , шӱмет кӱжымеш ,
 йӧратымым чарнет . уке , чын огыл ! ала-кӧ йоҥылыш ойлен . мый
 Саскавийым кече еда утларак да утларак йӧраташ тӱҥалынам . тудо
 мылам вате гай веле огыл , а ала-могай пеш шерге , каласен
 мошташ лийдыме , эн лишыл йолташла чучеш . кызыт умыленат ом
 керт : кузе тудын деч посна иленам ?
    - Йынаш , таче пашаш ынет кай мо ? - Саскавийын ныжылге
 йӱкшӧ шоктыш . - эр кочкышат ямде , тый эше вакшыште пӧрдалат .
    - Саскавий , тол-ян тышке , ала-молан вуем пӧрдеш , - мый
 черле семын каласышым .
    ватем чуланыш пурыш , койка дек толын , вуем кучен ончыш .
 тидымак вучымо семын , мый тудым ӧндальым да шокшын , ласкан
 шупшальым .
    - ой , теве могай черле улат улмаш ! - Саскавий мучышташ
 толаша .
    - палет , тыйым эше чотырак йӧратем !
    - шуко жап тидын нерген ойлаш тӱҥалат ?
    - ӱмыр мучко !
    - чыте теве , армийыш кает да мондет .
    - мый ?
    - тый ! - ватемын йӱкшӧ пеҥгыдын шоктыш .
    мый вакшыш гыч тӧрштен кынельым , товатлен ойлаш гына
 тӱҥалынам ыле , Саскавий чарыш .
 **135** - ок кӱл , Йынаш , илена гын , ужына . мый тылат
 ӱшанем .
    ӱшана . чын ышта . мый тудым нигунамат ом мондо , иктын денат
 ом вашталте . да , илена гын , ужына . тидын нерген ойлымо ок
 кӱл , жап шке ончыкта . мый тыгай шонымаш денак шӱргым мушкым ,
 кочкым да пашаш лектын ошкыльым .
    мемнан ялна изижак огыл . урем кок могырышто , пӧрт-влак
 ончылно , радамын арама , куэ , пызле кушкыт . палисадниклаште
 тӱрлӧ пеледыш пеледеш . мый шаршудан урем дене ӱлыл велыш ошкыл
 волем . ӱмбалнем - комбинезон . тиде вургем мылам келша : костюм
 гай шыгыр огыл ; бензин , керосин дене изиш ӱпшалтеш , но
 йыгыжгымаш уке . вачем виктарен , рыҥ ошкылам . мылам туге
 чучеш , пуйто кажне сурт гыч ӱмбакем ончат да , " йынашна пашаш
 ошкылеш " манын , мокталтен ойлен кодыт .
    теве мемнан мастерскойна - ял мучаште , Пикша вӱд воктене .
 мый оза семын туш миен пурышым .
    - поро эр лийже ! - тракторист , комбайнер да моло
 механизатор-влаклан кычкыральым .
    - салам лийже ! - изирак капан , топката комбайнер вашештыш .
 мый тудын полышкалышыже улам . - тольыч ? йӧра . ужамат , таче
 сайын маленат , тӱсетат весела .
    - тыят весела улат , - вашештышым мый .
    - чын , весела , - келшыш комбайнер . - вашке пасушко
 лектына , Йынаш ! мемнан жап шуэш !
    - комбайннам ала эше ик гана ончал лектына ? - мый ойым
 пуышым .
    - давай , у шинча дене терген лек . а мый теве тиде
 инструкцийым ончалам .
    комбайнер , книгам шаралтен , шудылыкыш лектын шинче , мый
 комбайн йыр нӧрдын савырнышым да винт еда тергаш тӱҥальым .
 хедерым шымлен пытарышым , нимат уто-ситым шым му .
    - Йынаш , карданный валым ончал-ян , - комбайнерын йӱкшӧ
 шоктыш .
    карданный валым комбайнер шке терген , шонем , сандене
 комбайным олмыктымо годымат , кызытат мый тудым ончалын омыл .
 викшымак каласаш , кӧргышкырак пураш лӱдынам , моштымашем ок
 сите , шоненам . а комбайнер ужын шуктен , тау тудлан . мыйым
 чын комбайнерым ыштынеже .
    толашен-толашен , карданный валым луктым . но мо тыгай ?
 мый , нимом ышташ ӧрын , каласаш мутым муде , карданный валым
 комбайнер дек нумал намийышым .
    - мо лийын ? - комбайнерат ӧрмалгыме гай йодо .
    - ончо , пунчежалтын .
    - виктараш кӱлес , виктараш , - комбайнер каласыш . - апшат
 дек наҥгаяшет логалеш .
    ик мут пелештыде , карданный валым вачыш пыштен , апшаткудо
 велыш ошкыльым . шкеже шонем : " кузе тидымат комбайнер ужын
 шуктен огыл ? йӧра эше тергаш тӱҥальым . уке гын , пасуш
 лекмек , шерге жапым арам йомдарен кертына ыле . колхоз
 председателят таум ок каласе ыле , ончыни " .
 **136** апсат карданный валым икмыняр жап савыркален ончыш .
    - уке , тидым виктарен ом керт , - пытартышлан тудо каласыш .
    - тый мо , воштылат ? - мый ӱчашаш тӱҥальым . - васке
 уржа-сорла шуэш , комбайн пасушко лекшаш , а тый ынет виктаре !
    - ок лий , умыло .
    - эх , эше апшат улат !
    - тидым нимогай апшатат виктарен ок керт .
    - но вет комбайнер пала .
    - комбайнерже пала , - воштылал каласыш апшат , -
 полышкалышыже вот шагал пала .
    - мый ?.. шагал палем ?
    - южгунам , пырдыж гай шочшо шурным тӱредме годым , карданный
 вал туге пунчежалт пыта , пунымо кандыра гай веле коеш , - апшат
 умылтараш тӱҥалын ыле , но мый чытен шым керт , мутшым кӱрльым :
    - чыте , чыте . тугеже , тиде карданный вал эше чыта ?
    - чыта .
    - комбайнерже молан мыйым колтен ?
    - умыло , - апшат чоян кокыралтыш .
    мый , карданный валым налын , мӧҥгеш ошкыльым . чонемлан
 каньысырын чучеш . пытартыш жапыште шкемым комбайнерлан шотлаш
 тӱҥалынам ыле , но ондак улмаш .
    - ну , виктарышыч ? - комбайнер мыйын ӱмбакем веселан
 ончале .
    - виктарышым , - торжанрак вашештышым да , комбайн дек миен ,
 карданный валым верышкыже шындышым .
    - Йынаш , пашат кузе кая ?
    - апшаткудыш мийышыч мо ?
    - мом намийышыч ? - йырваш воштылмо йӱк шергылт кайыш .
    мый кидем ӱштым да комбайнер дек лектым .
    - ну , мом каласынет ? - шып шогымем ужын , комбайнер йодо .
    - тый мом лудат ?
    - у инструкцийым .
    - карданный вал нергенат тушто уло мо ?
    - уло .
    - лудаш пует ?
    - пуэм , - комбайнер кынел шогале да вачем йолташ семын
 пералтыш .
    - южо еҥ , ну , шкенжым кӱш шындыше , тиде мыскаралан сыра
 ыле . но тый тыгай отыл улмаш . ужам : чынже денак комбайнер
 лийнет . ну , изишак орадыланышна - сита ! паша вуча . йӱдымат
 тӱредаш изи йӧнештарымашым ыштен ончена . а книгам кастене
 лудат .
    мый комбайнер почеш ошкыльым . сырымемат монденам , сай
 комбайнер лиям манын , угыч ӱшанаш тӱҥальым . капемлан куштылгын
 чучеш , пуйто шулдыраҥынам .
    вуй ӱмбалне яндар-яндар кава , эр кече ваштарешем шыргыж
 кӱза .
 **137** умбалне олык коеш , пуйто вӱргенчык дене леведалтын да
 ший-шӧртньӧ чинче-влакым лап вер мучко кышка . тайыл ӱмбалне
 пасу палдырна . тудын ужар постожо кечеш ошемын - шышталге шовыр
 гай лийын . олык ден пасум ойырен , часовой семын пушеҥге-влак
 шогат , нуно шурнывечым , кумда олыкым зиян лийшаш деч оролат .
 ояр кеҥеж . но тыгай годымат шем пыл погынен кертеш улмаш .
    кечывал лишан мастерскойыш Саскавий куржын тольо . тудын
 чурийже ошемын , шинчаже йӱла .
    - Саскавий , мо лийынат ? - мый вигак йодым . - тӱсетат
 уке .
    ватем мыйым тӱжвак ӱжын лукто да ойлаш тӱҥале :
    - вашке уржа-сорла шуэш , уло колхоз тидлан ямдылалтеш .
 мемнан бригада веле намысыш пура .
    - могай намысыш ?
    - шурно клатым але мартеат леведын огынал .
    - но вет леведыт , ачамын плотник-влак бригадыже тушто .
    - леведыт шол , - Саскавийын йӱкшӧ чытырналте , ошемше
 чурийже верын-верын йошкарген , шинчаже эше чот ылыжалте . -
 тушто иктат уке . кудалтен каеныт !
    - кушко ? - мый ӧрмалгышым . - мом адак ачам шонен луктын ?
    - кужу теҥге почеш !
    - кужу теҥге почеш ? - пужен йодым . ынде мылам раш лияш
 тӱҥале : ачам ожнат , плотник-влакым погалтен , ялла воктен у
 сурт-оралтым ыштен коштын . но вет тыге колхозышто паша уке
 годым лийын . а кызыт у шурно вашеш клатым леведшаш олмеш , -
 паша улмо ӱмбачак , кужу теҥгем кычал каен ? кузе тидым умылаш ?
    - тый эше от ӱшане ? нуно Пантелей кугызалан мончам ыштат !
    - мончам ?
    - нунылан окса нимо деч шерге ! окса верч шкеныштымат ужалаш
 ямде улыт ! но мый тидым тыгак ом кодо !
    - Саскавий , мом ыштынет ? - мый чытырналт кайышым да
 тунамак ачамын койышыжым шарналтышым .
    - чылажымат яндар вӱдыш луктам ! - ватем вашкен ойлаш
 тӱҥале . тудлан пуйто юж ок сите , южо мутшым каласенат ок
 шукто . - шинчем : нуно але мартеат колхозым ондалкален иленыт ,
 но иктат мутым лукташ тоштын огыл . тошто бригадирым
 йӱктен-йӱктен локтын пытареныт . а мый ом лӱд ! кызытак
 председатель дек каем !
    - Саскавий , мемнан илышна нерген шоналте , - сӧрвален
 пелештышым .
    - тугеже , тыят ачатым аралынет ? - Саскавий ӱмбакем шыдын
 ончале . - эх , пӧръеҥ !
    - уке , уке , - тӱкныл-тӱкныл пелештышым , - мый аралымаш
 уке . ну , ала тый огыл , ала весе ...
    - Йынаш , мый вет ватет веле огыл , эше бригадир улам !
    - но ачам тый палет .
 **138** - палем . тудын ончылно сай лиям гын , калык деч намыс
 лиеш !
    - Саскавий , мыйын пырля илыме шуэш !
    - а мыйын ок шу , шонет ? - ватем икмыняр жап шоналтен
 шогышат , ешарыш : - пеҥгыде лий , Йынаш ! мыланна тиде ганат
 сеҥыман !
    Саскавий ял велыш куржо . мый чараш шым тӱҥал . палем : тудо
 садак мутем ок колышт . почешыже ончен , семынем шоналтышым :
 " ватем шке илышыж верч ок шоно . колхозын пеледшашыже , калыкын
 сай илышыж верч шке пиалжымат ок чамане " .

 43  пӱчмӧ шултыш    **56**
    ялысте нигӧ деч ончыч Сакар кугыза кынелеш . тудо ынде шымлу
 ийымат вончен . чонжо дене але чулым улмыжла чучеш гынат ,
 самырык годсо таза кап-кылже палынак пӱгыргаш тӱҥалын .
    эрвелне кава эше волгалтеш гына , йӱд юалгат шулен шуктен
 огыл , а тудо уже капка ончыкыжо лектеш . ончыч кокыралтен
 колта , коштыраҥше парняж дене кок могырышкыла кечалтше ӧрышыжым
 ниялтен налеш , вара , уремысе йогыным пӱялен , сад пакчашкыже
 вӱдым йоктараш пижеш . кажне олмапу деке изи гына йогын корным
 ышта . йогын корно дене толшо вӱд ончыч пушеҥге воктенысе
 шелшылашке кая , мландыште шоргыкта , вара шоҥешталтеш да лаке
 тич темеш .
    - поро кече , кума ! - оҥжо дене кольмо вурдеш эҥертен ,
 ӧрышан вуйжым нӧлталын , кок ведра олмам кугорно могырыш вашкен
 нумал кайыше ӱдырамашлан кычкыралеш .
    - поро кече , кум ! - шогалдеак вашешта тудыжо .
    тыге тудо чыла дене саламлалтеш : кажне ӱдырамаш тудлан
 кума , а пӧръеҥ - кум . ялыште тудын фамилийжым да лӱмжым
 шукертак монденыт . чыланат шкенжымат кум гына маныт . вуйыштыжо
 тошто фетровый шляпа , ӱмбалныже туржалт пытыше пинчак да тыгаяк
 йолаш .
    кече лекшаш велеш эрвел кава тӱрыштӧ шонанпыл налеш .
    тиде жапыште пӧрт омса гыч кумын ватыже - изи капан , чуяка
 шӱрган да изиш черлыла койшо кугу шинчан кува лектеш . вуйысо ош
 шовычшым тӧрлымекше , тудо чара йолжым омса воктен шинчыше
 калошыш шуралеш да кудывече кӧргысӧ сомыллан пижеш . мо кӱлешым
 шуктымек , пакчаш йӧнештарен шындыме коҥга воктен шӱраҥышташ
 тӱҥалеш .
    - Егоровна , когылетшым молан тынаре шуко кӱэштат ? -
 пошкудыжо пален налнеже . - унамак от вучо чай ?
    - кас поезд дене эргым толшаш , - кугешнен вашешта
 Егоровна . - вет таче мыйын шочмо кечем . а тудо изиж годымак
 ковышта когыльым йӧрата ыле . шешкымже - олма когыльым , а
 уныкам кунам кузе , но поснак шерым йӧрата .
    сад покшечын кум лектеш .
    - мый магазиныш миен толам . теҥгече колым конденыт мангыч
 шоктыш .
    - кужун ит юватыл ! - коҥга ончылно шогылтшо Егоровна кӱштен
 каласыш .
    Егоровнан стряпатлен да кӱэштын чарнымашеш ӱмылжат йол
 йымаланже шыле . лач тиде жаплан магазин гыч кум пӧртыльӧ .
 кудывечысе ӱстембалан кылмыктыме кок кугу колым пыштышат ,
 пӧртыш пурыш .
    - кол ынде шолташетат , жаритлашетат сита , - ватыжлан мане .
    - мо тый эре пӱгыргет ! тӧр лий , кадыр пундыш , - омса
 лондем воктен пӱгырген шогалше кугызажым ужын , Егоровна
 шылтален пелештыш .
    - мый эше самырыкетым эртарем ? - мыскара йӧре вашешта кум .
    - кеч пондашетшым нӱж , сӧсна шу гай пошен , - пуштылана
 Егоровна .
 **57** колым эрыктымекыже , тудым жаритлаш тӱҥале .
    кум чоштыра пондашыжым кужу жап нӱжӧ . чытырыше кидыштыже
 опасный бритва нӱжмыж годым эркын тӧрштылеш . оҥылаш йымалныже
 сар деч вара кодшо сусыр пале тураште поснак тудо шуко
 мотайкалыш .
    - а йошкар аракам кондышыч мо ? - йодо Егоровна .
    - йошкар арака нигуштат уке . ӧрат веле , - шовын йыгыме
 помазокшым стаканыште мурыктылшыжла мане кум . - ынде кеч куш
 пурен кае . теве тыгай паша , - вара ӧпкелен пелештыш .
    - а мый тылат мыняр гана налаш ойленам ! - Егоровна тудым
 шӱрден нале . - вучен шуктышыч , коеш . ынде ош аракам лукташ
 верештеш . а Колькана тудым ок йӱ . эргылан могай тиде пайрем
 лиеш ? - тургыжлана шоҥго .
    касвелеш вараш кодшо поездын гудок йӱкшӧ станций могыр гыч
 шергылтмыж годым шоҥго-влак уремыште ыльыч . коктынат изурем
 могырышкыла тӱткын эскерат , эргышт ден шешкыштын тушеч
 лекмыштым икте-весышт деч ончычрак ужнешт .
    ош тувыр ден сур брюкым чийыше топката кап-кылан пӧръеҥ иктаж
 куд ияш йочам вӱден толеш , кидыштыже корнышто кондыштмо сумка .
 тудын кумда шӱргыжӧ , кошар нерже да лӱштыра шинчапун йымалсе
 келге шинчаже Сакар кугызан гаяк . нунын воктенышт ошалге
 чурийвылышан , чиялтыме вичкыж тӱрван , кӱкшӧ капан ӱдырамаш
 ошкылеш .
    - ачий , эрла кол кучаш кайымет годым пеленет мыйым налат
 мо ? - ачажын шинчашкыже ончалаш манын , ончыко пурен , йодеш
 йоча .
    - шкендым поездысе семын от кучо гын , налам , - сӧра ачаже .
 - шоҥго-влак мемнам вучен-вучен ноенат пытеныт , очыни , - вара
 ватыжлан мане . - нуно поезд вараш кодмым огыт пале . айста
 писынрак ошкылына !
    - тидын дене пеш шукыланак ондак от мий , - тургыжланыде
 пелешта ватыже .
    пӧръеҥ вес могырышкыла савырныш да тунамак шыпланыш . тудо
 пала : ватыжым садикте ойлен сеҥаш ок лий .
    тӱҥ уремыш лекмекышт , пӧръеҥ вигак шке пӧрт воктенышт шогышо
 ачаж ден аважым ужо .
    - Нина , ончо , - кидше дене ончыктен , тудо ватыжлан ойла ,
 - теве нуно шогат - мемнам вучат .
    - мый сокыр омыл , Колюня .
    тетла икте-весыштлан миен шумешкышт ик мутымат ышт пелеште .
    кум нуным комдык почын шындыме калитка воктене вашлие .
    - ох , шочшем-падырашем-влак ! - кидшым ваш пералта
 Егоровна . - а ме , ода тол , шонышна , - уна-влак почеш пӧртыш
 пурымыж годым вычымата шоҥго .
    пӧлемыште , унам вучен , ӱстел коклаште пошкудо ӱдырамаш да
 марийже шинчат .
    - саламлем тыйым , авай ! - мане Николай да аважым шупшале .
 - теве тылат мемнан пӧлекна , - сумка гыч мӧҥгыштӧ чийыме
 туфльым луктеш .
    - ой , кушко мый тидым чиемже ? - вӱдылтышым ӧндал кучен ,
 шоҥго мӧҥгеш-оньыш коштын савырныш . - а те шичса , шичса !
    Нина пудрым шӱрыман чурийжым кугыжын куптыргылшо шӱргышкыжӧ
 тӱкалтыш да ӱстел коклаш шып пурен шинче .
    - кочса , теммешкыда кочса ! - Егоровна шунен-шунен пукша .
 - шешке , - ончыкыжо тарелкам шӱкал шында , - тыйын йӧратыме
 когылет ден салмамунет . Вовукем , а тылат теве шере кочкышым
 кӱэштынам . кӱлеш гын , эше жапитлыме колым кондем . коч ,
 уныкам , коч !
    первый чаркам Егоровнан тазалыкше верч подыльыч , кокымшым -
 йӱла почеш , пелашыжын тазалыкше верч . а вара мутланаш
 тӱҥальыч . кум кугу сур ӧрышыжым чарныде кок могырышкыла
 шаралтен колта . **58** тудо ялысе увер нерген каласкалынеже , а
 пошкудыжо Николай деч оласе илыш нерген йодыштеш .
    Егоровна ончыч шып шинчыш , но шешкыжын йокрокланымыжым
 тогдайымекыже , марийжым чараш пиже : " кай , оккӱлым ойлышт ит
 шинче ! кӧ тыйым колыштешыже ! " вара , пӧръеҥ-влак могырыш
 кидшым лупшалын , пошкудыжлан шинчам пӱяле да йӧратыме мурыжым
 оҥарыш . тудыжо пуйто тидымак веле вучен - тунамак яндар ныжыл
 йӱкшӧ вӱдла йогаш тӱҥале . Нина ындыжым ӱстел кокла гыч лекте
 да Вовам диванеш малаш пыштыш , а шкеже воктенже возо .
    пӧръеҥ-влакат , мутланымыштым чарнен , ӱдырамаш-влакын
 мурышкышт ушнышт . эртыше илышыштым шарналтен , эше икмыняр
 мурым пырля муралтышт , вара кушташ лектыч .
    ончыч Николай ден пошкудо ӱдырамаш лектыч . ӱдырамаш , лудыш
 мурым йоҥгалтарен , самырык ӱдырла кап-кылжым да кидшым
 модыктылын тавалтен колта . а Николай , кидшым кок могырышкыла
 шаралтен , агытан семын йырже пӧрдеш , коклан кид-копажым ваш
 пералта . почешышт кум лекте . тудо шуко жапшым верыштыжак
 тошкышт эртара . куштымыж годым эше утларак пӱгырна да кок
 кидшымат шеҥгек ышта , пуйто нуно кушташыже мешаят . пытартышлан
 пошкудо пӧръеҥ воктен Егоровна пӧлем мучко савырна . тудо
 пошкудо ӱдырамаш семын ок тавалте , шыман коштеш , утларакшым
 йолжо дене огыл , а кидше да кап-кылже дене пашам ышта ,
 почешыже пошкудыжым кумылаҥден наҥгая .
    йӱд рӱдыштӧ , пӱтынь ял мален колтымеке , Сакар кугызан
 пӧртыштыжат тул йӧрыш .
    рушарнян , кечывал лишан эргыж дене колым кучен толмекышт ,
 Николай , коктын кодмекышт , ватыж деч йодо :
    - теҥгече молан малаш возыч ?
    - ой , юмыжат ! вуем корштыш маньым вет .
    Николай ватыжын ӱмбак ончале , но нимом ыш пелеште .
    кечываллан кочмеке , тудо товарым нале да кас марте пум руыш
 да шелыште .
    кастене уна-влакын каяш тарванымышт годым Егоровна сумкашке
 меж носки-влакым шӱшкаш тӱҥале , тидын годым шешкыжлан мане :
    - тиде носкиже Вовалан , а тидыже Колькалан . тудо эше
 война годымак йолварняжым йӱштылан пуэн .
    - авай , нимо ок кӱл . молан азапланетше ? - Николай
 торешланаш тӧча .
    - назла , назла ! - коклаш пура кум . - молан тугеже ават ,
 шинчажым локтылын , кас еда пидаш тӧчен .
    - а тиде тыланда корныланда , - умылтара Егоровна да
 сумкашке вичкыж ош кагазеш вӱдылман когыльо-влакым опта . -
 лӱмынак кӱэштынам . те вет тудым йӧратеда , - пелештен колта
 тудо .
    вара эрденак поген ямдылыме эн сай олма-влакым сетке тич
 оптен , тудым пыкше кылден шындыш да теҥгылыште шинчыше шешкыж
 ден уныкаже да марийже ден эргыже ончылно титакан улшо гай
 умылтарен каласыш :
    - тиде Вовукемлан . вет тендан дене тушто тыгайым огыт
 ужале .
    - авай , мо пеш шуко оптенат ? - Николай ӧрын йодо . - мый
 тынарым нумалынжат ом керт .
    - кертат , - манеш Нина .
    Николай , тудлан вашештыде , ачаж могырым савырна да мутым
 луктеш :
    - теве мый Шем теҥыз воктеч икмыняр кечылан ончычрак пӧртыл
 савырнемат , тунам коктын пу опташлан лӱмын левашым ыштена .
    - ончылгоч ит сӧрӧ , - ушештара Нина , - ала толынжат от
 керт , тунам вара чылалан сырен коштат .
    - ну , а иктаж-могай чарак лектеш гын , - Николай ватыжын
 ойжым пуйто огешат кол , - вес ийже толамак . но кеч-мо гынат ,
 тый оҥам налын ямдыле .
 **59** - уке , эргым , - вуйжым рӱзалтыш ачаже . - чылажымат
 толмекет решатлена . теве ӱмаштат шыч тол , теният эше пале
 огыл ...
    - шот ыш лек , ачий , - Николай ачажын ӱмбак титаканла
 онча .
    - шот лектын огыл гын , тидлан тыйым иктат ок титакле , -
 Сакар кугыза тудым лыпландара . - а мыланна кызыт мужедаш ок
 лий , эргым . вет ме ынде лӱдыкшӧ еҥ улына .
    - кузе тыге лӱдыкшӧ , ачий ?
    - теве тыге , - ачаже , кынервуйжым пулвуйжо гыч кораҥдыде ,
 кидшым шаралтыш да уэш ваш ыштыш . - ме ават дене коктын таче
 йол ӱмбалне коштына , а эрла ... вот вет кузе ...
    - ала-мом ойлыштат , ачий !
    - умбакыже колышт ! мемнан деке икмыняр кечылан толын от керт
 гын , ме нимогай оҥамат она нал . сандене , эргым , вуеш ит
 нал . тыланда ынде каяшдат жап шуын . уке гын , ават пуштыланаш
 тӱҥалеш , - Сакар кугыза верже гыч пеҥыжын кынелеш да калиткам
 почаш кая , пуйто эргыжым поктен лукнеже .
    кӱртньӧ корно станций могырыш савырныше изурем деке шумешке
 Николай икмыняр гана чарнен шогалеш да , сумка ден сеткыжым
 мландыш шынден , ачаж ден аважлан кидшым рӱза , а вара , ватыж
 ден эргыжым поктен шуэшат , икмыняр жап нунын дене пырля
 ошкылеш .
    эргыжын кид рӱзымыжым ужын , Егоровна шӱйжым утларак шуя да
 тунамак кидшым шинчаончылныжо рӱзаш тӱҥалеш , а кум кидшым пыкше
 ваче турашкырак нӧлталеш да пырт гына тарватылеш , пуйто тудо
 мардеж дене лӱҥгалтеш .
    кок шоҥгым ончен , Николайын шӱмжӧ ишалтеш да тидын годым
 чонжылан туге чючын колта , пуйто тудо нунын дечын эрелан
 ойырлен кая . тудлан ачаж ден аваже жалын койыт , вет нуно
 адакат коктынак киен кодыт . арня нарат пырля илен кертдымыжлан
 кӧра Николайын чонжылан йӧсын чучеш .
    изуремыш пурен кайымыж деч ончыч эше ик гана савырнен
 ончалмекыже , кас рӱмбалгыште тудо ачаж ден аважым пыкше ужо .
 нуно эшеат изирак да пӱгыргышӧ капанла койыч .
    Николай ача-аваж ончылно шкенжым титаканлан шотла . вет
 Нина дене коктын шоҥго-влакым сийлаш нимом налын огытыл . тидын
 годым Вован поездыште кочдымо сыр катыкым ача-аважлан пыштен
 кодымыжым шарналта . кызыт чонжылан ала-молан намысын чучеш ...
 пытартышлан тудо кидшым эшеат чот рӱза , пуйто тидын дене нунын
 ончылно титакшым сулынеже да , отпуск мучаште толамак манын ,
 ӱшандарынеже .
    станций гыч тарванен кайыше поездын гудок йӱкшым колмекышт ,
 шоҥго-влак мӧҥгӧ ошкыльыч . кудывечыш пурымышт годым изи
 капкаштат , шӱлыканла чучын , кычыр ышталал веле почылт
 тӱчылтӧ .
    - кайышт , адакат игынам ужатен колтышна , - Егоровнан йӱкшӧ
 умша кӧргыж гыч ишалт лекте .
    - кайышт ... - пеҥгыдемдыш шоҥго .
    пурышт пӧртышкӧ . Егоровна ӱстел йыр тошкешт нале .
    - ончо , ачаже , эргына йокмамат конден улмаш , - олымбалсе
 сыр катышым ужын , шоҥго ӱдырамаш виешак шыргыжале . - тау ,
 эргым , аватын йӧратыме кочкышыжым кондаш монден отыл ...
    а Сакар кугыза , ватыжлан пелештышаш олмеш , оҥ тич южым
 налын , келгын веле шӱлалтен колтыш . тыгодым тудын ушышкыжо
 ала-кузе " пӱчмӧ шултышым нигунам ушаш ок лий " , - манме ой
 шкеак толын пурыш да пачаш-пачаш кӧвалалташ тӱҥале . тиде
 шонымашак омса лондемыш намиен шындыш .
    шинче кугызай , чылымышкыже тамакым темыш , тулым ылыжтыш да
 умшашкыже пурльо .
    шукат ыш эрте , кандалге шикш вичкыж пыл лончо гай пӧлем
 мучко шарлыш .

 44  Морко кундемыште    **105**
    " Ончыко " журналын тений лекше икымше номерешыже Морко
 район Чодырасола фермыш ӱмаште кеҥежым вӱдым пожарный машина ,
 а телым " Беларусь " трактор дене шупшыктымо нерген
 каласкаленам ыле . а тений шошым лӱмынак мый тушко тарванышым .
 вӱд дефицитет йӧршын пытен ыле тушто тунам . эсогыл резинка кем
 дене келынат пурен шым керт . туге ташлен - ойленат мошташ ок
 лий .
    - вӱд шупшыктышо пожарник ден тракторист-влак кызыт мом
 ыштат ? - " Т Морко " остановка ваштареш " Карл Маркс лӱмеш
 колхоз " манын возымо меҥган оҥам ончалмеке , йодым ик корныеҥ
 деч .
    - палынетак гын , теве луд , - кидшым остановка леваш саҥгаш
 шуялтыш .
    мыетат первоклассник семын кугу буква дене " Т Морко "
 манын возымым лудын лектым . а вараже тудо радам денак
 " Крепость 18 " шинчамлан перныш . тудыжым пор дене
 каллиграфически возен шынденыт .
    - нунын мом ыштымышт тыштак пале , - ешарыш тыгодым саде
 мариет . - шкешт кызыт нуно 18 градусаныш кусненыт , а вольыкышт
 - йырваш вӱд ташлен гынат - сухой пайок денак веле илат .
    " теве кузе улмаш ! " - пелештышымат , 18 крепостян Т Морко
 остановка гыч Моркыш кудальым .
    Морко калык - ӧрдыж еҥым кумылзакын кинде-шинчал дене
 вашлийын моштышо поро калык . тушто , унагудышто , мылам визымше
 пӧлемым ойырен пуышт .
    пурышым , ӱмбал вургемем кудаш сакалышым , шинчым каналташ .
 трук мылам йӱштын чучаш тӱҥале . пӱемат дыр-дыр чытырналт
 шолткыктен нале . мо шонем , йӱштӧ мужак ок кучо дыр ?.. толын
 пурышемла пӱжалтынам ылят - нимом шижын омыл .
    батарейым кучен ончышым гын - юмет гына серлаге ! парнятым
 нӧртен тушко тушкалте - товатат кылмен пижын шинчеш . " молан
 огыда олто ? " - йодам унагудо ӱдыр деч .
    - а мемнан эре тыгай ... - вашеста тудо . - котельне ок
 ырыкте . тендан гайже эше нимат огыл - чыта . таче толеш - эрла
 кая . тысыжлан такше логалешак . теве тиде линийыштак йоча сад ,
 школ . туштыжо йӱштеш калитлалтынак илат . пӧлемлаште вӱдат
 кылма ...
    - неужели ? - манам .
    - товатат , - вашешта .
    унагудо оза ӱдыретлан ӱшаныде , йоча садышкет ошкыльым .
    - кузе тыште иледаже ? - йӱштӧ амбар гай йоча садыш миен
 пурымекем , йодым .
    - мемнам коммунхоз тыге ашна , - вашештыш воцпитательница
 Галина Ивановна Шикарева . - телыгоч тыште шокшо лу градус
 деч кӱшкӧ кӱзен огыл . йоча-влак тидлан лийынак чӱчкыдын
 черланат . тыге 170 изи чоным орландарена ...
    мылам кугун шӱлалташ веле кодо . тыгодым " кеҥежым терым ,
 телым орвам ямдылат " манме ой ушыш толын пурыш .
 **106** йоча-влакат кылменыт , мыят кылменам . тыге кылменак
 унагудыш пӧртыльым . ындыже , шонем , сийгудыш пурен кочкын
 лектам - тунамже кӧргемат ыра да чонланат куштылгырак лиеш .
    волышым икымше пачашыш , шупшыльым сийгудо омсам - омса ыш
 почылт . эше ик гана шупшыльым - тугакак омса пеҥгыде . " паша
 кече пытен огыл , - шонем семынем , - молан вара тыге
 тӱкыленыт ? " мый гаемак кочкаш толшо-влак деч йодам . нунат
 вачым гына туртыктат . " такше ыштышаш " , - саде унагудо оза
 ӱдыретат пеҥгыдемда .
    мыетат ындыже тӱкалашак пижым .
    - нечыве тӱкален кошташ ! тыланда ме слуга огынал ! - Галя
 лӱман пашаеҥжын торжа йӱкшӧ сийгудо гыч толын керылте .
    - кочмо шуэш ! - умылтараш тӧчем .
    - а мыйын могай пашам ! - шоктен кодо .
    - сийгудо пашам ыштышаш ! - ом чакне .
    сийгудыш логалшаш олмеш тугай кареммутым пзльоп мылам
 пижыктен пуышт - еҥлан каласаш йылмат ок савырне . мылам
 малахаем темдалынрак упшалаш да унагудо пӧлемышкем ошкылаш гына
 кодо .
    туштыжо пыкше йӱдым эртарышым . эрденыжлан черланышымак .
 паша тыге миен ок лек маньымат , вургемем чийышым да теҥгечысе
 толмо корнем дене мӧҥгӧ чымыктышым .
    ынде мый кӱшнӧ ойлымо азап тӧрланымеке гына Моркыш мием .
 кызыт кеҥеж . телылан тек терыштым ямдылышт .

 45  ӧрыктарыше йӧн     **106**
    " Тумер " колхозысо профком вуйлатыше ушкал фермын
 дояркыже-влакым пытартыш кварталысе паша итог дене палдараш
 поген . Степан Регеншорович Рурушев ончыч кодшо ийыште кӧ
 пашам сайын , кӧ начарын ыштыше-влакым палемдыш . пытартышлан у
 ийлан кугемдыме обязательствым налаш кӱлмӧ нерген ушештарыш .
 тидланже , мане профком вуйлатыше , шкенан улшо , тыгак ӧрдыж
 гыч резервым кычал муаш да чын кучылташ кӱлеш . вара тудо
 идалыкын итогшо почеш икымше верым налше доярка ӱмбак шымлен
 ончале , шинчажым пӱяле , пуйто ончылныжо ферма пашаеҥ огыл , а
 ала-мыняр ий годсек палыме таҥже шинча .
    - печайкина йолташ , тыйын опытет кугу , кӱлеш резервым ,
 тӱрлӧ йӧным эреак кычал муат . кодшо ийыште обязательствет
 могайрак ыле ?
    - кум тӱжем литр , - чулымын вашештыш илалшырак ӱдырамаш .
    - а лӱштенатше кум тӱжем шым шӱдӧ литрым , тыге вет ?
    - тыгак ала-мо ...
    - а тый шке резервет дене ныл тӱжемым лӱштен сеҥет ?
    - ныл тӱжемым ? возо , кертам !
    - а ныл тӱжем кок шӱдым ?
    - резервым муам , возо веле .
    - ну , шоналте , а ныл тӱжем вич шӱдӧ литрым ?..
    - да , ныл тӱжем вич шӱдӧ литрланат резерват , моло йӧнат
 уло , но вет тунам шӧржӧ пешак вишкыде лиеш . эше кок ушкалым
 вес вӱташ шылтен шогалташ пуыза ?
    - тидым погынымаште огыт ойло , умылышыч ? а обязательство
 шотышто кутырен келшыме , манаш лиеш . - Степан Регеншорович
 мутшым кошартыш да чылалан сеҥымашым тыланен кодыш .

 46  чоҥештылше тарелка   **107**
    визымше классыште литература урок кая . ӱдырамаш туныктышо
 йот йылме гыч пурышо мутым умылтара .
    - йоча-шамыч , кӧ тендан кокла гыч пала : мо тугай
 фантастика ?
    - фантастика - тиде Жюль Верн , - вер гычшак кычкырале
 Сережа .
    - уке шол , Сережа , Жюль Верн - тиде айдеме . фантастика
 темылан книгам возен .
    - а-а-а , мый палем ! - ынде весе кычкыра , кидшым кӱшкӧ
 нӧлталын , рӱзгален шинча . - мый каласем , Зинаида Петровна ?
    - ну , каласе , Витя , фантастика нерген мом палет ? -
 туныктышо йодеш .
    - мыйын ачамат фантастикым ыштылеш , коеш , - вуйжым
 удыркален , йоча вашештыш .
    - каласен пу-ян , кузерак вара ыштылеш ?
    - теҥгече мый " Пионер " журналыште чоҥештылше тарелка
 нерген ойлымашым лудым , пешыжак шым умыло да авам деч йодым .
 но тудат мыланем умылтарен ыш керт . " теве кастене ачат паша
 гыч толешат , чыла умылтарен пуа " , - мане авам . но ачамже чот
 йӱшӧ толят , шургаш тӱҥале , тарелкым тышке-тушко кышкылте ,
 пудыртыльо .
    - ну , тидыже уже фантаст огыл , йӧршеш хулиган , - мане
 туныктышо . - умылышда , мо тугай фантастика ?
    - умылышна . тарелка-шамыч чоҥештылыт , но огыт пудыргыл .
 тиде фантастика лиеш ...

 47  ӱшанле аппаратура   **107**
    наладчик кидшым лупшале :
    - калыкым ӱжаш лиеш . ӱшанле аппаратура ямде .
    погынымашым вӱдышӧ калык велыш савырныш :
    - доклад ыштыше 45 минутым йодеш . келшеда ?
    - сита тынар жап , - вашештышт залыште шинчыше-влак .
    - доклад деч вара эн ончыч ойлышылан 10 минут , молылан визыт
 - ик секундымат шуйкалыман огыл , - умылтарыш погынымашым
 вӱдышӧ .
    наладчик трибуна деке писын лишеме , ала-могай кнопкым
 темдале , вара верышкыже толын шинче .
    доклад ыштышет , тӱрлӧ семын савыркален , оҥайын каласкалыш .
 палемдыме нылле вич минут кузе эртымым иктат шижын ыш шукто .
 наладчик воктеныже шинчышым кынервуйжо дене тӱкалтыш :
    - жап мучашыш лишемеш , а тудо алят ок пытаре . теве ужат ,
 ӧпкелаш тӱҥалеш .
    - ... ме але палемдымынам чылажак ыштен шуктен огынал .
 садлан ... - манын гына керте каласкалышет - трибуна гыч полт
 гына йомо .
    погынымашым вӱдышӧ кынел шогале :
    - доклад пытен . йодышда уло гын , возен пуыза . ынде мутым
 весе налеш . - лӱмжым каласыш . тудо трибуна деке лишеме да йол
 йымакыже ончале , пеш шеклана . кутыраш тӱҥале .
    - а доклад ыштышыже кушто ? - йодыч наладчик деч .
    - ида ойгыро , тудо нигуш йомын огыл , таза . лач палемдыме
 жапыште ойлен шуктыдымыжлан гына ӧпкелышаш . трибуным лӱмын
 **108** тыге келыштарыме . палемдыме деч утыжым кутыраш тӱҥалат
 гын , йол йымалнет лӱмын ыштыме омса почылтеш , йӧнештарыме
 механизм тыйым , руалтен налын , ӧрдыжыш кораҥда .
    доклад деч вара мутым налше кокла гыч коктынат тыгак йомыч .
 лач икте гына , вич минутлан мутым йодын налше , жапыштыже
 сайынак волен ошкыльо .
    кутыраш эше кум еҥ возалтын ыле , но нуно трибуныш лекташ
 лӱдыч .
    - тиде техникыдаже вара шергыш шуын мо ? - йодыч наладчик
 деч .
    - пеш шулдыжак огыл . но варажым шкенжым сула . уто мут
 кышкылтмаш , жап йомдарымаш мучашыш лишемшаш , - вашештыш
 наладчик .
    мыят саде мастер дечет иктым йоднем ыле , но йолем ала-кӧ
 моткоч виян шупшыл колтыш . чылажат унчыли савырналте -
 еҥ-шамычат , залат йомыч . шинчам почын ончальым - мыйын койко
 воктене ватем шыргыж шогылтеш .
    - мом вудыматылат ? рӱзен-рӱзен койкет гынат волтен шуынем
 ыле , - лоткыкташ тӱҥале .
    - эх , изиш йодын шым шукто , мешайышыч . а тыгай трибуна
 чынжымак лиеш гын , сай ыле , - ватемлан маньым .

 48  силикат Виктыр   **108**
    моло пошкудыж дене таҥастарымаште Опанас шушаш телылан
 варашрак кодын ямдылалташ тӱҥалын . вот-вот ош лум кылмен вочшо
 мландым шокшын левед пыштышаш , а тудын тений кеҥежым нӧлтен
 шындыме пӧртшылан негызше уке . пеш вашке гына силикат кермыч
 кӱлеш . шкенжын изиш уло , но ок сите . икте деке йодын мия -
 уке , весе деке - тыгаяк вашмут . кумшо еҥ тудлан поро каҥашым
 пуа .
    - кай Виктыр деке , тудо теҥгече силикат завод гыч пеш шуко
 кермычым конден манын , ойлат ...
    Опанасет ял вес мучашке чымалте . пиалешыже Виктыр тосшо
 кудывечыштыжак , ала-могай сомылым шукташ тӧчен , тышке-тушко
 тошкыштеш .
    шӱлышыжым пачаш-пачаш налын ситарымеке , Опанас тосшым
 сӧрвалаш пиже .
    - юмо да тый лий , кок шӱдӧ чоло силикат кермычым кӱсынеш
 пу , вес арняште кондемат , пӧртылтем веле ... - пыкше гына
 мутшым кошартен шуктыш , але уэш шӱлышыжымат налын ыш ситаре ,
 кенета шыгыр кудывечыште пич лийше юж печкалте :
    - мо-о-ом ? а-а-а , кермычым , чечас вуетлан ик кермычым
 пуэм ! - кычкырале Виктыр да Опанас деке лишемаш тӱҥале .
    - ончо , мом толашет , мыйже тыгай-тугайым нимат шым ойлыш ?
    - тый , азырен , пеш палет , таче ватемат кечыгут вуем
 нултыш , ынде тыйже мыскылаш шонен толынат !
    осал паша лийын кайышашым шижын , Опанас тышеч пуля гай
 лектын тӧргалте .
    ял мучко куржын волышат , саде койдарчык пошкудетым вашлие .
    - ну , мыскараче , поро ой-каҥашетлан пешак тау , саде
 силикатет теве-теве вуемлан логалеш .
    - пешак чытамсыр улат . тыйже мыйын умбакыже умылтарымем
 вучен шыч шукто , вигак пышкерме йоҥеж гыч колтымо пикшла
 чымалтыч .
 **109** - туткарыш шуат гын , ала-мом ыштымет шуэш . чот сырыше
 ыле Виктырет .
    - сырыше улде . тудыжын шкенжынат ик кермычшат укес .
    - кузе уке , тый шкежак , теҥгече Виктыр ош кермычым ия виса
 конден , маньычыс ?
    - силикат поселкышкыжо миен шуын , автобус гыч волен , мӧҥгеш
 толшо вес автобусыш шинчын , пӧртылын .
    - кузе ?
    - а вот , чотрак подылат гын , туге лият шол . йӱшӧ вуя
 Морко автовокзалыште автобусыш шинчын , вашке мален колтен шке
 турасе остановкыжым эртен кудалын , силикат кермыч завод тураште
 иже помыжалт шуктен . волен шогалын - шочмо ялже огыл .
 шинчажлан ошма пуракым , шем шикшым тӱргыктен шогышо саде
 заводет гына пернен . икмыняр жап тышке-тушко тошкыштмеке , поро
 еҥым кычал муын , оксам арен , мӧҥгыжӧ пыкше толын шуын . тыге
 икмыняр уто роскот лийын каен . тидыжат ешыжлан изирак эҥгекым
 ыштен .
    пычкемыш юапыште тудым пален шуктышо-шамыч йодыныт :
    - куш кудалыштыч ?
    - тушко ... - парня коклажым ончыктен .
    - молан ?
    - " тидлан " , - логаржым пералтен ончыктен .
    тыге эрлашыжым Виктырын вес лӱм шочо . калык ушан , тунамак
 пижыктен пуа .

 49  кулинар   **109**
    - Кугергин , эрла марте отчетым ямдыле . кӱшнӧ йодыт .
    - ыштена , Вас Васыч , - ышталам .
    - Кугергин , икте пелен нульым тушкалтет гын , мыняре лиеш ?
    - лу .
    - ужат , тый вигак тогдает . сандене , ӱшанем , тый нульым
 кӱлеш вереш тушкалташ от мондо . туге ?
    - ыштена , Вас Васыч .
    отчет дене йӱде-кочде , малыде толашышым . чыла тӱрыс ыштен
 шуктымеке , кажне " цифирь " воктене ик нуль дене тушкен
 лектым . чонемлан , ала-мо шагал чучо , адакшым вуйлатыше
 ончылнат сай лияш тӧчымӧ кумыл авалтыш . торешланыде эше кум
 нуль дене тушкен лектым . ай , мо лия , лия ... ындыже луан
 " цифирь " шӱдӧ тӱжемышке савырныш , а тӱжемже ... ЭВМ деч
 посна каласенат мошташ ок лий .
    пашашке толын пурышым . ревизионный комиссий уже тергаш
 тӱҥалын . Вас Васыч , кидем гыч отчетым налын , нунылан
 кучыктыш :
    - теве тыште чыла раш , - ойла тудо , - мемнан коллектив кузе
 пашам ышта ...
    нуно , чыла документым погалтен , лектын кайышт . кок кече
 гыч Вас Васыч мыйым ӱжыктыш .
    - Кугергин , - лыжган ончен кутыра , тый кулинарный
 техникумышто тунемын отыл ?
    - уке , мый шолташ пырчат ом йӧрате ...
    - йӧратет , эше кузе йӧратет ! - тыге тудо ӱстембак мыйын
 ямдылыме отчетем луктын кудалтыш . - теве , ончо , могай отчетым
 шолтен пуэнат ! тылат верч мылам пеҥгыдын шижтарыме . эше пале
 огыл - **110** мо лиеш . тыгай отчетым ушан еҥ шӱк атыш
 кудалта , а тый - комиссийлан кучыктенат ! нӧнчык кулинар !
    икмыняр жап гыч Вас Васыч адак ӱжыкта .
    - вот мо , Кугергин , - ойла тудо , - нуно адак тергаш
 толыт . " отчетым мый йоҥылыш ыштенам , титакем мыйын " манашет
 возеш . ындыжым умылышыч ?
    - умылышым .
    - уто нульым удырал да нунылан кучыкто ...
    - мом ?
    - кузе мом ? отчетым !
    - тендан кӱштымӧ семын , тудо - шӱкшак ведраште , - мутдам
 вигак шуктенам маншыла , куанен ойлем тудлан .
    - мо-о-о !? молан ? мом тый ыштылат ! вуем кочнет ! -
 кычкырлен , Вас Васыч креслышке лопток волен шинче . пытартыш
 гана .
    Вас Васыч ик арня гыч мемнан деч кайыш . э-э ,
 кайыктышт ...

 50  монча   **110**
    кызыт вуем ошма дене нӱжын мушмо самовар гай волгалтеш .
 воштончыш ончылно пел шагат чоло шерге дене шерын шогылтмо
 оккӱл . эрдене шӱргӧ мушшыла леве вӱд дене ниялтен налат , да
 чӱла пашаже пыта . угыч шочшо гаяк лият .
    коклаште молан чара кодында маншат лектын кертеш . ом шылте .
 чыла шке радамже дене почам . лыге гыч тӱҥале . шерге дене
 вуетым ниялтет веле - вакш пураклак вачет ошемеш . лыге деч врач
 декат больницыш мийышым . тудо , вуетым чӱчкыдынрак мушкаш
 кӱлеш , мане . кажне кечын гаяк мушкым . туге гынат лыге ыш
 пыте . " мом ынде ышташ ? кузе утлаш ? " - шонем семынем . -
 ынде ветеринар деке миен толаш гын веле ? - шонем . - мыйын
 палыме ветеринарем нерген калыкыште пеш сай ой коштеш . тудо
 мыйын лыгем веле огыл , ушкал котырымат пытара .
    - вот мо , шергаканем , - мане садет . - теве тылат мазь .
 на , кучо . конешне , пушыжо сай огыл , но чыташ лиеш . йӱдлан
 малаш вочмо деч ончыч йыге . ик-кок кече гыч лыгетын пушыжат ок
 код .
    мӧҥгыш куаныше пӧртыльым . " ну , ынде тиде шӱкшак деч
 утлемак , - шонем , - вожылмаш ом пуро , нигӧ игылташ ок
 тӱҥал " .
    мӧҥгыштӧ , чылан мален колтымекышт , эн ондак вуемым мушкым ,
 коштышым , вара мазетым парня дене ситышынак удырал нальым да
 йыгаш пижым . ӱп вожыш шыҥдараш тыршенак йыгышым . ӱпша гынат ,
 чытем . чыла тиде процедурым пытарымеке , койкышко ватем кӱдык
 пурен возым .
    икмыняр минут гыч ватем почаҥаш тӱҥале : тыҥге ончале -
 туҥге . шинчажлан нимо ыш кончо , витне . уэш пызнен возо . но
 шуко киен ыш керт . ындыже ӱпшынчаш пиже .
    - адак ала-могай барматухам лӧкен толын , логарымак пикта ! -
 шоктыш тудын йӱкшӧ . вара , кертмыж семын мыйым карген , вес
 пӧлемыш , ливаныш , миен возо . нимом пелешташ ӧрым .
 пытартышлан шкежат ярнышым . кузе лияшат , мом ышташат ом пале .
 пыкше чытенак йӱдым почаҥ эртарышым .
    а пашаште тиде кечын мо лиймым лучо ойлыманат огыл . лиеш
 гын , коля рожыш пурен шылам ыле .
    - кушеч тыгай ӱпш лектын ? - омсадӱр гычак нержым куптыртыш
 бухгалтер .
 **111** - кеч противогазым чий , - ешарыш кассир .
    - тыгайыште аҥырген колем ! - пеҥгыдемдыш отдел вуйлатыше .
    - вуешем лыге чумырген , вот тидланак мазьым йыгенам , -
 умылтараш тыршем .
    шудалшыже мыйым шудалеш , воштылшыжо воштылеш .
    - вот мо , - ожно парикмахерлан пашам ыштыше Ван Ваныч
 пелештыш , - лыгым запросто пытараш лиеш . нал кӱртньӧ тазым ,
 тушко литрат пеле керосиным , кок кормыж шинчалым пыште , шинчал
 шулымешке луго . тудын дене вараже монча деч ончыч вуетым йыге
 веле .
    Ван Ванычлан тауштен , вигак мӧҥгӧ куржын тольым . да саде
 варышетым ямдылышым да тунамак вуем мушкаш пижым . шукат ыш
 эрте , вуем чыташ лийдымын пеҥаш тӱҥале .
    тувыр-йолашет мочет , шикшалтым мончашке . мончажат адакше
 лишыл огыл - кок меҥге чолыжо лиешак . вуем сӧснам когартымылак
 эҥеш . шӱлешт-шӱлешт куржам . пыкше-пыкше миен шуым . шкеже
 ноенам . ешартышыжлан эше тугай кугу черет - юмет гына
 серлагыже ! калык эҥгекыш логалмем палыш докан . черет деч
 поснак пуртышт .
    нӧртышым вуемым , йыгышым шовыным . ӱпем корак пыжашла
 товаҥын пеҥгыдем шинче . кунар мушкам - тунар пеҥгыдеммыла
 чучеш . тиде пеҥгыдетым пошкудын шампуньжо дене веле пытарышым .
 вара парнойыш ошкылал колтышым . туштыжо лӧка ӱмбак кӱзен
 шогалмемым веле шарнем . больницыште гына ушым нальым .
 " Вашкеполыш " машина дене кондышт , маньыч . " вуем эше такше
 верыштыжак " , - шонем семынем . ӱпем ниялтен колтышым - кеч
 караулым кычкыре . шошымсо имне кулапла йога .
    тыге кок арня жапыште кулапла йогенак вуем чараҥе .
    ынде вуйыштем лыгемат пытыш да ӱпемат ыш код . ожнысо азапем
 деч утлышым .

 51  Шийава
     Шакрий     **16**
    Шакрий омсадӱр олымбалне пушкыдо вакшышыште йӧсын шӱлен
 кия . тидлан амалжат уло : нигот шуын толеш , да эше шодышто
 кумло ий ончычак вераҥше осколко тарванылаш тӱҥалын .
 кокырыкта . тыгодым " ончыни , колемак , - пунчалеш . луш
 лиешат , " эше илем чай ... " - ышталалеш .
    илыш - айдемын эн кугу поянлыкше . тыйым ӱмыр корнышто
 кеч-могай кугу орлык вашлийже - шэҥгек от чакне . илыш верч
 кредалаш тӱҥалат .
    - эх , ӱмыржат , ӱмыржат ! мо дене тыйым таҥастараш ?! лай
 пуал эртыше мардеж дене ? шошо вӱд дене ? " - Шакрий шонкала .
    теве Шакрий , шӧлдыра кашташ кылден сакыме шовычеш
 кержалтын , пеҥыж почаҥын , кынел шинче . вудака шинчаж дене
 окнашке ончалалеш . умбалне Пӧртарка чоҥгата коеш . лум тушто
 шуленат , мланде почылтын , торашке коеш . шокшо эл гыч чоҥештен
 толшо кайык тушак каналташ шинчеш . ӱмаште тушко турня-влакат
 воленыт ыле . куанымышт дене нуно мурен-муренак куштышт .
 тур-лир-лур , тур-лир-лур - веле йоҥгалтарышт .
 **17** Шакрий пӧртыштӧ шкетын . тудлан шонкалаш , шошо йӱкым
 колышташ нигӧ ок мешае . коҥга воктенысе окна касвекыла онча .
 почмо форточка гыч чаҥа ден корак-влакын весела йӱкышт шокта .
 ӱепу вуеш пыжашым оптат . эр гыч тӱҥалын , кас марте лым лийде
 тыршат .
    " кеҥежышке лектам гын , Шамай эргым дене коктын орвашке
 шинчына да ӱй шудым кычалаш каена " , - черле шонкала .
    Шакрий ожно пагар чер деч утлымыжым шарналтен колтыш . тунам
 ни кочкаш , ни йӱаш ыш тошт . мӱшкырыштӧ , оҥ йымалне эре
 коржо . больница эмымат ятырак кочко , но ыш полшо . чоныш
 витымеке , шыдыж дене чодырашке кошташ тӱҥале . кок тояш
 эҥертен , кужу кеҥеж кечыште лу-латвич меҥгым окшаклен коштын .
 икана , кукшо кинде шултышым вынер сумкашкыже пыштен ,
 чодырашке лектын каен . пеленже пычалым налын .
    - толын ом шу гын , ида йомдаре . чодырашак малем , -
 шижтарен тыгодым .
    - адак тый йомын ит кошт , - тургыжланен ватыже .
    кечыгут чодыраште коштмеке , каслан ик изи ер воктене
 каналташ шинчын .
    йырым-йыр тамле пушан чодыра . " молан мемнам тамлен от
 ончо " , - маншыла , ваче ӱмбалнак шушо ломбыгичке орлаҥге-влак
 кечат . шӱйым веле изишак кадырте , умшашке шкеак пурат .
 Шакрият эн шушыжым , эн шемыжым , умшашкыже пыштен лодырта да ,
 йылмыж дене тамжым налын , кӧргышкыжӧ шупшеш . вара , кинде
 шултышыжым луктын , кочкаш тӱҥалеш . но кукшо кинде пурылтыш
 логар аҥ гыч ок кай , тудо пушкыдемдаш вӱдым йодеш . а мо ? - ер
 тыштак , вӱдшӧ воштончыш гай яндар , вошт коеш . тушан киндым
 тушкалташ гын , мо лиеш ? ик чер уло ӱмбач , весе ешаралтеш мо ?
 кок ӱмырым от иле ! кинде шултышыжым ер вӱдыш чыкалта . вара
 кугу аппетит денак кочкаш тӱҥалеш . " кочкышын ӱпшыжак мӧҥгыштӧ
 пагарым иша ыле . а тыште йолт да йолт веле каяс , - трук тудо
 шкенжым шке тергаш пижеш . - оҥай , оҥай " , - шканже шке
 пелешта .
    кочкын теммек , Шакрий , йӧнанрак верым муын , шудо коклаш
 мераҥ иге семын туртын возеш да нимом шижде мален колта .
 йӱдвошт огешат помыжалт . а мӧҥгыштӧ , пагар индырымылан лийын ,
 кузе гына тудо почаҥын огыл . кынел шинчын васарыме пагытшат
 ятыр лийын .
    тыгеракын чодыраштет Шакрий эрдене помыжалтеш . пӱртӱс
 тунаре тыныс - каласен мошташат ок лий ! кече пушеҥге вуйышкат
 нӧлтын . лышташла кокла гыч шеҥын пурен , шӧртньӧ парчалаж дене
 Шакрийын шӱргыжым ниялткала . Шакрийлан " ну , игем , кузе
 малышыч ? " маншыла веле коеш .
    малыме верже гыч Шакрий кынелеш , могыржым тодышт налеш .
 йырым-йыр кайык мура . умбалне куку ала-кӧн ӱмыржым шотла .
 тунар сай тудын чонжылан , кеч кызытак чоҥештен веле кае !
    тылеч вара Шакрий кажне кечын гаяк кошташ , ер вӱдым йӱаш ,
 тушак сӱалталташ тӱҥале . вара семын пагарже йӧршын тӧрланыш .
 ожнысо орлыкшат пытыш .
    ... ӱмырвӱд эҥер , арня чоло лӱшкымеке , шке сер коклашкыже
 туртын , ӱҥышемын пурыш . ялысе пӧръеҥ-влак Савак велышке
 кайыше корнывалне у кӱварым чоҥен шындышт .
    - ӱмыр шуйымо шудым мый ынде кычал ом му , - шӱлалта
 Шакрий . - туге-гынат больницышке миен толаш уто огыл . машина
 дене ынем кай , имне лиеш гын , йӧра ыле ...
    но шонымашым шукташ куштылгак ыш лий . Шамай эргыже тиде
 пашалан кумылдымын тарваныш . моланже , ялыште имньым муаш пеш
 йӧсӧ . тудым машина поктен луктын .
    Шамай ик кудышто тошто орвам муо , ачалыш .
    эрлашыжым нуно Савак больницышке кайышт .
    тошто орва кочыртата . Шакрий чот рӱзалтеш гынат , тидым ок
 шиж , ушыжо эртышыш чоҥешта ...
                  ...
 **18** Шакрий ожно Савак ялышке лапкызылан пураш лийын .
 лапкызе лияш изинекак шонен пыштен . ожно нунын деке
 корныеҥ-влак пуренытат , ӱстембаке калачым луктын пыштеныт .
 калачыже изи ош пыл ора гай оварен шоген . тидыже кызыт гын
 тудын шинчаштыже .
    кок кече прием-сдачым ыштымеке , пеш шуко ситыдымаш лектын .
 тунамсе окса дене коло тӱжем . тудым тӱлаш ни сурт , ни вольык ,
 эсогыл шке вуетат ок сите . лапкызе Чумбылатын чурийже покшымла
 ошем кая . " тыге лийын ок керт . кушто-гынат йоҥылыш лийынна .
 уэш шотлыза . уэш " , - лӱдын сӧрвален Чумбылат . а шкеже
 шоналтен : " кочмыжо кочкым , тынарак , манын , кӧ шонен ? "
    ик гана шотлат , вес гана , но коло тӱжем садыгак шӱй
 ӱмбалнак кодеш , изишат волаш ок шоно . комиссий член-влак ,
 Шакрият , иктевесыштым ӧрмалген ончалыт . ик жап тыге шогатат ,
 Савак ял марий , Васлий лӱманже , ойым ышта :
    - тачеш тыгак кодшо . эрла уэш ончена .
    тыге келшен , шаланен каят .
    кумшо кечын Шакриймытын изи омсаштым почын , топката капан
 саде Васлиет пура . чурийже йошкарге , весела , ӱян мелнала
 веле коеш .
    - эй , Шакрий тос , укелан пуштыланышна . ситыдымашет уке
 улмаш , - вигак йырымлаш пижеш Васлий . - ик кагазыште возымым
 шотлен огынал . эше тегыт ден имне кычкыме тарманым Качмаш
 ялышке ужалыме , а оксажым колхоз тӱлен шуктен огыл . базыште
 налшаш сатужат шуко . чылаже шӱдӧ теҥге веле ок сите ... тачак
 каена да чыла пашам пытарена .
    - туге гын , пеш йӧра , - ондалчыкым тогдайыде , Шакрий
 кӧна . - каена . айда ондак , Васлий родо , кинде-шинчалым
 пурлына ...
    кутырен шинчыме дене жап эртымымат шижын огытыл . Васлий
 каяш кӱлмӧ нерген кастене иже ушештарен .
    - йӱд вашеш кушко каеда ? игечыжат начар , - туткарым
 шижшыла , чараш тӧчен Шийава .
    но арака дене чулымештше-влак ӱдырамаш мутым колышт огыт
 шого . погынат да лектын каят , Шийава Шамай эргыж дене шыже
 йӱдым суртеш шкетынак кодеш . омсам гына чот тӱкыла .
    Шакрий , имне оралтышке пурен , ород деч йодын , ик имньым
 кычкен лектеш .
    - пасу дене викрак , - манеш Васлий .
    вик корно дене каят . Савакыш шушаш годым чотак
 пычкемышалте . парням чыкенат ок кой . ял марте меҥгат пеле
 кодын . кенета шой-ик шӱшкалтыме йӱк шергылт кая . Васлий ,
 сапкеремым шупшылын , имньым чара да , орва гыч тӧрштен волен ,
 ала-кушко шылеш . тиде жапыште лишнак пычал пудешт кая .
 Шакрий , ушым йомдарен , орвашыжак шуҥгалтеш . мо лиймыжымат
 умылен ок шукто .
    олян-олян еҥ-влакын кутырымо йӱкышт пылышыш пураш тӱҥалеш .
    - колен ?
    - уке , шӱла ...
    - да-а ...
    Шакрий орваште комдык кийымым шижеш . тарванаш , кынелаш ,
 ойлаш тӧча , но нимомат ыштен ок керт .
    - ынде мом ыштена ? - адак ала-кудыжо йодеш .
    - путырак начар паша , - тиде Васлийын йӱкшыла шокта .
    - тояш кӱлеш . чарлак корем пеш келге . ик еҥат кычал ок
 му ...
    - а ватыже ? вет мый денем пырля кайымыжым ужо ...
    " утаре , кугу юмо , полшо ! " - Шакрий ушыж дене сӧрвален
 шукта ма уке , уэш тамыкышке кумыкталтеш . кечкыжын , шинчажым
 почмекыже , воктеныже шортын шинчыше Шийавам ужеш .
    - кушто улам ? мо лийынам ? - умылынеже Сакрий . кынелаш
 тӧча , ок керт .
 **19** - больницыште . лӱеныт тыйым , Шакрием , - йӱкынак
 шортын колта Шийава ...
    судышко Шакрийым , кок велым кучен , вӱден пуртышт . тудо
 эше коштын ок керт . калык зал тич погынен , коридорыштат ,
 кудывечыштат шогылтыт . толшо-влак Шакрийым чаманат , кузе да
 мо лиймым ыҥлынешт .
    Сакрий тушманже-влакым уло шыдыж дене ончалеш . Васлий дене
 шинчаже вашлиеш . суд деч ончыч Васлий шке еҥже-влакым Шакрий
 деке сӧрвалаш колтыльо . тидым-тудым пуаш сӧрыш . " мый гына
 тыйым утарен кодышым ... " - тулеч моло ӱй-мӱй мутым ойлыштын .
    " мо верч мыйым тыге ыштышда ? могай титакем лийын ? " -
 уэшпачаш Шакрийын ушыжо тӱен . но тунам чын вашмутым муын
 огыл . варажым гына тушман-влакын осал пашашт тӱжваке лектын .
 нуно тыге шоненыт : прием-сдачым ышташ , Шакрийым пушташ .
 Чумбылатын лекше ситыдымашыжым тудын ӱмбаке шӱкалаш . а колышо
 деч мом йодат ? колен - пытен . тыге Чумбылатым утарен кодаш
 шоненыт .
    ... Шӱдымарийышке красноармеец-влакын продотрядышт толын .
 нуно яра шинчыше лапке клатышке киндым чумыреныт , поян-влак деч
 поген налмым , утыжым . кенета тургыжландарыше увер шарла : пӱрӧ
 уезд велым ошо-влакын отрядышт толеш , вашке Шӱдымарийышкат
 шуэш . ик йошкарармеецше Шакрийым ӱжыкта да тудлан сравочым
 кучыкта .
    - мемнан толмешке сакле . ме вашке пӧртылына . уке гын ,
 теве , - йошкар салтак пӱсӧ шашкыжым луктын ончыкта . шашкыже
 йылде-юлдо веле йылгыжеш . салтакет имньыжым кушкыжешат , ял гыч
 лектыч шикшалтеш . киндылан толшо обоз-влак яра кудалыныт .
    жап шукат ок эрте , Ӱлыл Мучаш урем дене имнешке-влак кудал
 толыт . нуно Шӱдымариеш чарненат огыт шогал , тидым-тудым
 йодыштытат , йошкарге-влак кайыме велыш кудал йомыт . почешышт
 пурак гына тӱргалт кодеш .
    кумшо кечыжлан , Шакрийын Шийава пелашыж дене тылзан
 кастене лапке клат воктене шыве-шыве мутланен шинчымыж годым ,
 прогал гыч кенета кум имнешке толын лектеш .
    - теве тудо , - Шакрий ӱмбаке ончыктен , манеш иктыже .
    - а ну , нолнер , сравочым пу ! - кычкырал колта пычалан
 еҥже .
    нине кум еҥет , погымо кинде нерген ужын-колын , тудым налаш
 толыныт .
    - шогал ! - лӱдыктен кычкыралыт рвезым .
    - кинде амбар деч сравочет кушто ?
    - мый нимогай сравочымат ом пале .
    - мом тудын дене ойлет , лӱй ! - шӱда шем чуриянже .
    - пытартыш гана йодам : кушто сравочет ?!
    рвезе чытыра . кенеташте мом ышташат ок пале .
    - лӱй ! лӱй ! - чыштырат молышт .
    тыгодым Шийава Шакрий дек куржын мия да тудым ӧндал
 шогалеш .
    - колаш гын - пырля , иканаште .
    йӧратыше да лӱдшӧ кок самырык шӱм иктышке ушнен , ик семын
 кыра .
    курок чолт шоктыш , но пычал ыш лӱялт . пуйто тудо , Шийаван
 сӧрвалымыжым колынат , озажлан тореш шогалын . тыгодым
 Сакрий кенета " Олач ! " - кычкырал колта . пызнен вочшо
 Олач , мо ышташ кӱлмым умылышыла , кудал толын , вигак пычалзе
 ӱмбаке тӧршта да уло шыдын пураш пижеш . осал айдеме кычкырла ,
 чумкала . вара , кузе лие туге , пычал пучшо пий оҥыш тӱкненак
 пудештеш . Олач вийдымын шуйнен возеш .
    тыгодым уло Шӱдымарий ял калык помыжалте .
    - кынелза ! утарыза ! - йӱк шарлыш .
    - айдемым пуштыт !
 **20** ял калык чумыргымым шижын , бандит-влак пакчашке , пакча
 шеҥгеч тыгыде вондер дене вӱдылалтше коремыш шылын куржыч . тыге
 пий шке озаж верч илышыжым пуыш . ешартышлан калыкын киндыжат
 аралалт кодо .
    ... " илышаш кечет уло гын , илет . колаш жап шуэш гын ,
 нигузеат утлен от керт , - орваште шинчышыжла , шонкала
 Шакрий . - лӱеныт гынат , пиалем уло , эше илем . а нуно ,
 тушманем-влак , ятыр ий ончычак каварен пытышт . иктыже тюрьмаш
 вуйжым кочко , весыжым йолташыже-влак пуштыныт , а кумшыжо -
 Васлийже , еҥ шудалме шудышеш вӱдылалт илыш , вараже шӱйышкыжӧ
 шкежак шӧргам чиктыш " .
              ...
    о Савак ялыш наҥгайыше тошто орва корно ! мом гына шыч
 ушештаре таче . теве ... саде вер . кумло ий эртымеке , Шакрий
 уэш тышке , тиде мланде ӱмбаке , волен шогалеш .
    " Шамай эргым , ӱмбакем ит ончо , вер шагал мо тылат ? ит
 ончал ачатын шинчашкыже . вет тудо кызыт уло кӧргыж дене
 чытырен-чытырен шортеш . тылат гына ынеж шижтаре . молан ачатын
 ойгыжым тылат палаш ? ит уж . шке пуштыланем гынат , сита .
 тиддеч поснат илышыште тургыжланаш амал уло " .
    а кечыже таче пуйто лӱмынак умыр , чевер . каваште ик пыл
 лапчыкат ок кой . воктенысе чашкерыште ожнысылак шӱшпык-влак
 чопкат , чодыраште тӱрлӧ кайык йӱк-йӱан талышна . тугакак уло
 чон дене , поснак ойыртемын куку мура . куку шинчын мурымо
 пушеҥгым Шакрийын миен ӧндалмыже шуэш . но тудо ала-кушто ,
 тораште . пуйто куку йоча жап гычак толын да шинчалан ок кончо .
 чодыра ӱмылыштӧ , ужар шудо коклаште , алын-гӱлын , тӱрлӧ тул
 дене волгалтын , лупс пырче-влак йӱлат . пӱртӱс Шакрийлан
 ойла : мый эре тыгай мотор лийынам . да тыгаяк кодам .
    " кӱчык . моткоч кӱчык айдеме ӱмыр . тудыжымат айдеме семын
 илен огына мошто . икте-весым ондалкалена , шакше пашам
 ыштылына . вӱр йоктарен кредалына ... - Шакрий Шийава вашеш
 шинчын ойлен . - молан илена тӱняште ? ом пале . уло дыр
 палышыжат . ай , кеч-мо лийже , но садыгак илен шер ок тем . эше
 ик ӱмырым пуат гын , мый тиде пӱрымашемак налам ыле . тек
 индыралтын , орланен , кучедалын , куанен , сеҥен , сеҥалтын
 иленам . но тиде корнемак , шке ӱмыремак шерге . вес илыш мыйын
 огыл . а вес семын иленжат ом мошто . лийын , можыч , мыйынат
 йоҥылышем , титакем . но еҥлан , иктыланат , лӱмын осалым ыштен
 омыл . тидыжлан тау . лиеш кугешнашат . начар мо , кунам ик
 еҥат , ӱмбакет парняжым шуен , осал шомак дене ок ятле ?
    кунар иленам - шагалла чучеш . пуйто ала-мом тугайым ,
 сайым , эше ыштен шуктен омыл . пошкудем , ялысем-влаклан ,
 элемлан . тиде поро чон шижмашем кӧргешемак кодеш . кӱдынем
 шӱгареш йомеш . лачак тидыже моткоч жал . а молым ом чамане .
 кунам-гынат ӱмырлан мучаш лийман . шочынат гын , колыде от код .
 тиде пӱртӱсын пӱрымашыже , мемнан кумылнам ок ончо " .
    " мом ойгырет ? - лыпландараш тӧчен тыгай годым Шийава . -
 вет айдеме ӱмыр кутыш дене огыл , а ыштыме паша дене
 аклалтеш " .
    " тудыжо туге , - кӧна адак Шакрий . - но мый , эсогыл ,
 сарыштат лийын омыл . элем верч , молын семын , вӱрем ыш його ,
 а улыжат вургыж шольо . неле жапыште кертмем семын пашам
 ыштышым . ондак лапкыште , вара правленьыште бухгалтерлан . а
 шинча вий иземмеке , лапкым оролышым , кечывалым портышкемым
 пӧрдыктыльым ... "
    " тиде шагал огыл , - акла Шийава . - тыйын ыштыме
 портышкемет неле сар ийлаште да варажымат чатлама телым
 вате-влакын йолыштым шуко ырыктен . нуно , телым таза-эсен илен
 лектын , шошым витле меҥге тора гыч урлыкашым шупшыктеныт .
 пасум куралын-тырмаленыт , киндым куштен , фронтышко колтеныт .
 кеҥежым савам , товарым пӱсемденат , сорлам пӱчкынат . тиде
 шагал мо ? пӱтынь Шӱдымарий **21** калык пашатым акла . тидын
 годымак вич икшывым ончен куштышна " .
    Шийава Шакрий пелашыжлан куанен ок тем . тудо южо еҥ
 семын , кидшым лупшалын , шкенжым ыш луштаре . илышын шинчалан
 койдымо тӱҥ поянлыкше пелен чотырак веле эҥертыш . Шакрий ,
 мутат уке , умыла : тудлан чевер шӱмбелжын нимучашдыме порылык
 ден йӧратымашыже вийым пуэныт .
    пиалеш , Шакрийын шонымашыжат шукталте . нунын пӧрт воктенак
 кевыт почылто .
    тидлан колхоз правлений шуко тыршыш . ял изи гынат , кевыт
 деч посна ок лий . уле гын , еҥ-влак эртак пошкудо Савак ялышке
 коштыт , шуко жапым йомдарат . паша кече кӱрылтеш . Шакрий тиде
 кевытыште ышташ тӱҥале .
    паша , векат , келшен . тидлан Шийават куанен . Сакрий
 кенеташте вашталт кайыш : канде шинчаже эшеат чот волгалте .
 сусыр йолжылан кӧра йыле тарваныл ок керт гынат , кидше
 волгенчыла коштеш . тораштырак кечыше арверым шинчыме верже
 гычак налеш . полышкалышыже уло : лӱмынак келыштарыме кок
 вожынан шертне тоя . маныт вет , ситыдымаш шонаш , йӧным муаш
 тарата . тояже стойка ӱмбалне изишат яра ок кий . янда гай
 шымаргенат , лапке пӧлем мучко йылт да юлт веле чоҥештылеш .
 стойка йымаке пырысла тӧршталтен пура да тушеч пуда парняшкыже
 шовыным керыл луктеш . вес кадыррак парняж дене пуда ведрам
 нӧлталын , озаже ончыко , виса воктеке , конден шында . " эше
 мом шӱдет , вигак шуктем ! " - маншыла , укшер олмо шинчаж дене
 лапкызе ӱмбаке ончалеш .
    йоча-влакым гын лапке гыч поктен лукташат ок лий . нуно
 иктаж-мо йӧн дене толашак тыршат , а толыт гын , артист-фокусник
 гай окшак чӱчӱм шинчам карен ончен шогат .
    ялыште тунам грамотан еҥ шукак лийын огыл , тошто илыш-йӱла ,
 тӱрлӧ оккӱллан ӱшанымаш уш-акылым лугеныт . сандене , пашан пеш
 воранен толмыжлан кӧранен , южо еҥ лапкызе нерген тӱрлӧ шоямат
 куктешташ тӱҥале : " Шакрийлан ала-могай вий полша . тудын южо
 уло " . маныт вет , пий опта - мардеж шалата .
    но мом Шакрийлан чытен лекташ логалын , тидым чылан гаяк
 шарненыт . йол ӱмбаке шогалаш гына ӱмырыштыжӧ кокымшо гана
 тунеме . ондак - йочаж годым . а ынде - сусыргымо деч вара .
 ондак кок тоя дене кошташ тунеме . олян-олян ик тояжым шолыш . а
 весыж деч посна ок лий . икана кевытыште , эн уке годым , тоям
 пыштен , кидшым шулдырла шаралтен , кок-кум ошкылым ыштыш ,
 арвер мешак-влак ӱмбаке миен керылте . куанымыж дене эсогыл
 шинчавӱдшат лекте . но лупс гай яндар шинчавӱдшым нигӧ ыш уж .
    " кажне кечын тыге тошкышташ тӱҥалам гын , ала йолымат
 налам ?! " - лӱдын-куанен шоналтен колтыш тунам Шакрий . тыге
 тыршен , тудо шкенжым ятырлан тӧрлатыш . Шийаван возак ончылно
 чоклымыжо изишат ыш полшо . лач шке вийлан ӱшан веле айдемым йол
 ӱмбаке пеҥгыдын шогалтыш . тидым Шакрий сайын умылен .
    тыге Шакрий пагалыме лапкызышке , кумылзак еҥышке савырнен .
 кажне корныеҥ тудын деке пурен лекташак тыршен . телым гын ,
 мӧҥгышкыжак мият улмаш . ик-кок корка шокшо чайым подылыт .
 Шийава кажныжым порын вашлийын : вет корныеҥым пагалыман .
 тидын шотышто Шийаван шке кумыл эҥертышыже лийын , шотлан толшо
 ойымат тыманмеш ушештара .
    " ик йомакыште , - манеш тудо , - юмо пӱрышӧ , кӱчызӧ лийын ,
 сурт гыч суртыш коштеда . эскера , онча : кӧ кузе ила ? чын
 корно дене ошкылыт але чоялык дене , еҥ кӱшеш шке пиалыштым
 чоҥат ? урем дене эртышыжла , пеш тамле пушым шижеш . поян
 суртышто оза вате ӱян мелнам кӱэштеш . шоҥго кӱчызет пурен
 шогалешат , порын саламлалтеш . " мелнатым пу-ян " , - манын
 сӧрвален , кидшым шуялта .
    - тендан гае кӱчызӧ-влакым от пытаре ! пӧртым лавыртен ит
 кошт , лек тышеч ! - оза вате кычкырал колта .

 52  корнышто   **42**
    пассажир-влакын шинчын шуктымекышт , " Александр
 Пархоменко " теплоход пристань деч эркын торлыш да Юл эҥер
 дене умбакыла каяш тӱҥале . еҥ-влак чыланат веран-верышкышт
 шаланен пытышт . теплоход мучко ончен коштын савырнымеке , мыят
 билетыште палемдыме кок веран каюта деке миен пернышым . омсам
 тӱкалтышым .
    - пурыза ! - кӧргӧ гыч порын вашештыме йӱк шоктыш .
    пурен шогалмекем , пӧлем покшелне шогышо топката кап-кылан ,
 шемалге шӱргывылышан иктаж нылле ияшрак пӧръеҥым вашлийым .
    саламлалтна . корнысо йолташемын лӱмжӧ Геннадий
 Николаевич , Волжск ола гыч , заводышто слесарьлан ышта .
    - Геннадий Николаевич , ала рестораныш миен толына ? -
 вераҥ шумеке , у йолташемлан темлышым .
    - миен толаш лиеш , вет кечывал кочкышымат ышташ жап , -
 кӧныш тудо .
    рестораныште еҥ шагал ыле . очыни , шукышт уже кочкын
 каеныт . ме окна воктенысе ӱстел коклаш верланышна . официанткым
 шуко вучаш ыш логал - тольо веле . мый когыньнан олмешат заказым
 возыкташ тӱҥальым .
    - кочкаш кок пельменьым , кок бифштексым , кок салатым ,
 йӱаш ... Геннадий Николаевич , йӱаш мом налына ? - йолташем
 деч йодым .
    - мылам гын , ида нал - мый " кочо вӱд " манметым ом йӱ ,
 кумылда уло гын , шканда налза , а мылам - чайым але кофем .
    - Геннадий Николаевич , те мыйым ышда умыло , коеш , -
 официантын кайымекыже , маньым . - вет мый арака нерген шым
 ойло . тудым шкежат умшаш ом нал .
    - тугеже вуеш ида нал , - вашештыш тудо .
    кечывал кочкыш деч вара каютыш пӧртылна да каналташ вочна .
 ик жап коктынат шып кийышна . мый семынем у йолташ нерген
 шонкалем .
    - Геннадий Николаевич , те аракам подылынат ончен огыдал ,
 очыни ?
    Геннадий Николаевич вигак вашталте . икмагал тугак
 тарваныде шып кийыш , пуйто йодмем ышат кол . ойлышаш шомакше ,
 очыни , веселажак огыл , сандене тыгай йодышлан вашештымыже ок
 шу . но вара верже гыч кынеле да , мыйын могырышкыла савырнен ,
 вашештыш :
    - подыл онченам . но ом подыл гын , сайрак лиеш ыле .
    вара адакат шып лие . но мыйын колышташ ямдылалтмем ужын изиш
 лиймеке , шкеж дене лийше кочо историйым кумыл деч посна
 каласкалаш тӱҥале :
    - шочынжо мый Волжск гыч омыл . олашке , шымияш школым
 пытарымеке , ремесленный училищыш тунемаш толынам . тушто
 слесарь специальностьым нальым . училищыште тунеммем годымак
 Галя дене налыме лийна . тудат мыйын семынак ял гыч толын ,
 штукатурмаляр-влакым ямдылыме группышто тунемын . коктынат
 общежитийыште иленна . кече еда пырля занятийыш коштна , уроклан
 ямдылалтна , а яра жапыште кино ончаш але танцыш куржтална .
 Волжск олан сӧрал уремлаж дене , кид кучен , мужыр кайык семын
 коштынна .
 **43** училище деч вара мыйым заводышко нальыч , а Галя
 стройкышто ышташ тӱҥале . паша деч вара ончычсо семынак кече еда
 коктын вашлийынна . мыланна тунам туге чучын , пуйто тӱняштыжат
 ме гына эн пиалан лийынна . вет коктынат чонлан келшыше пашам
 ыштенна , коктынат икте-весынам шокшын йӧратенна . тунам сӱан
 нергенат мутым луктынам ыле . но Галя шыргыжале да , вуйжым
 оҥышкем пыштен , мыйым ойгандараш огыл манын , шыман пелештыш :
    - Гена , сӱан нерген ойлаш , мыйын шонымаште , эррак . вет
 ме шукерте огыл гына училищым тунем пытаренна . эше самырык
 улына . иктаж кок ий нарырак пашам ышташ кӱлеш . тиде жапыште
 икте-весынам сайынрак пален налына , вет ме шкевуя илаш гына
 тӱҥалынна , йол ӱмбалнына эше пеҥгыдын огына шого , илышынат
 шере-кочыжым сайын огына пале . а тиде кок ий жап мемнан
 йӧратымашнам тергыме экзамен гына лиеш .
    тыге ме Галя дене кок ий гыч сӱаным ышташ мутым пидна .
    а эрлашын первый пашадар кечем ыле . тудым кугу пайрем семын
 вучышым . кечыгут кумыл нӧлтшӧ коштым . да кузе от куане ! вет
 тиде кечын мый илышыштем первый пашадарым налам . тудым кузе
 кучылтмо шотышто уже ончылгоч шонен пыштенам : авамлан да Галя
 таҥемлан пӧлекым , а шканем костюмым налам .
    паша деч вара вигак кассыш ошкыльым . оксам налмекем ,
 пӧлеклан магазиныш гына куржем ыле - шеҥгечем ала-кӧ вучыдымын
 руалтен кучыш . савырнен ончальым - ваштарешем кужурак капан ,
 какши шӱргывылышан пӧръеҥ шога . ӱмбалныже туржалт пытыше
 костюм , кушкедлыше шӱшан тувыр . кужу жап вӱдым да бритвым
 уждымо чурийжым ончен , тудлан иктаж нылле-нылле вич ийым пуаш
 лиеш .
    - тый , ужамат , мыйым от пале ? - ӧрын ончен шогымем шижын ,
 тудо йӱштынрак йодо .
    - Толя , тиде тый улат ? - мемнан бригадыште ыштыше пашазым
 пыкше палышым . тудо мый дечем икмыняр ий ончыч заводыш толын .
 кодшо ийыште ӱдырым налын улмаш , но еш дене шукак илен огыл :
 йӱмыжлан кӧра ватыже тудын деч ойырлен каен . кызыт ик пӧлеман
 пачерыштыже шкетын ила . - кушан йомынат ? ынде арня шуэш пашаш
 от мий . смена деч вара кажне кечын , манаш лиеш , тый декет
 миен улына - омсат эреак тӱкылымӧ .
    - ярсен омыл . ик палымем деке шочмо кечыжым палемдаш миенам
 ыле . моло кечынже мокмырым шӧренам . теве кызытат йӧсланем .
 оксам налаш тольым , но ала-молан спискыш лӱмемат пуртен
 огытыл . кассыште бухгалтерийыш пурен лекташ темлышт . йӧра кеч
 тыйым вашлийым , - вара мыйын ӱмбакем , тидымат от шиж , ужат ,
 маншыла ончале . - а тый кушко тыге шикшалтнет ? вет таче тыйын
 первый пашадар , тудым " мушкаш " кӱлеш .
    мый торешланаш тӱҥальым :
    - первый пашадар гыч шканем костюмым налнем , - манам , -
 ужат , училищыште пуымо вургемым гына чиен коштам . авамланат
 полшаш кӱлеш , ялыште кок йочам шкетын онча . алакшым мый йӧршын
 йӱмаш уке . аракаште мо пайдаже ?
    но тудо шке мурыжымак мура :
    - але пашам ышташ тӱҥалынат веле . эше костюмымат , пальтомат
 налат , аватланат полшет . а первый пашадарым " мушде " ок лий .
 мыят шке жапыштыже тиде кечым палемденам .
    - ну , йӧра , - пытартышлан мыят кидем лупшальым , ик гана
 йӱктем да кеч тетла йыгыжтараш ок тӱҥал , шоналтышым , - тек
 тыйын семынет лийже . айда тугеже " Закусочныйыш " каена .
    пӧлек налаш кайыме олмеш мыят Толя дене пырля первый пашадар
 кечым палемдаш ошкедышым . да туге чот палемдышна , эсогыл
 каласкалашат намыс . йӱаш тӱҥалмынам гына шарнем . первый чаркам
 пеш ынем подыл ыле , но Толя адакат " тый мыланем йолташ але
 ыштыр улат " манаш тӱҥале . сандене ик чарка **44** аракам
 виешак подыл колтышым . тылеч посна эше йӱынам але йӱдымӧ еҥ ик
 чарка денак руштынам - каласен ом керт . умбакыже мо лийме
 нерген эрлашын милицийыште гына пален налынам .
    чот руштмеке , " Закусочный " воктенак Толя дене вийнам
 тергаш пижынна . но тудо мыйым сеҥен кертын огылат , кредалаш
 пижын . тиде жапыште тушко , мыйым кычалын , лач Галя миен
 шогалын . тудо мемнан коклаш чараш пурен . а мый ойжым колыштмо
 олмеш тудымат оҥжо гыч шӱкал колтенам .
    кредалмылан да пелторта койышлан мемнам когыньнамат лучко
 суткалан петырен шындышт .
    мӧҥгыш пӧртылмекем , уэш тошто пашаштемак ышташ тӱҥальым .
 чын , ончыч ынешт нал ыле . но ятыр сӧрвалымеке , да , тетла
 аракам умшашкемат ом нал манын , товатлыме деч вара нальыч . да
 мутемлан оза лийым - тылеч вара ик чӱчалтыш аракамат подыл ончен
 омыл . вет аракалан кӧрак йӧратыме таҥем эрелан йомдарышым .
 арака огыл гын , ме тачат Галя дене коктын пырля лийына ыле .
    Геннадий Николаевич каласкалымыжым изишлан чарналтыш ,
 костюм кӱсенже гыч рвезе годсо таҥжын фотокарточкыжым лукто да
 мылам шуялтыш . вара мутшым умбакыже шуйыш :
    - мыйын айнен коштмем годым Галя Волжск гыч Саратовыш
 каен . тидын нерген варажым мый родо-тукымжо гоч веле пален
 налынам . тушто вес рвезе дене ушнен .
    тылеч вара коло ий наре жап эртен . а мый теве тачат шкетын
 илем . чын , ожнысо семын общежитийыште огыл , а чыла шотыштат
 йӧнан начерыште . но шӱмемлан туге гынат эреак йокрок .
 йӱдет-кечет Галя ушем гыч ок лек . теве кызытат рвезе годсо
 таҥемым ужаш лӱмын Саратовыш каем . вет ынде идалык шуэш тудо
 пелашыж деч посна кок икшывыж дене ила . марийже шӱм чер дене
 ӱмыр лугыч колен колтен . ала ожнысо титакем мондат , умбакыже
 мый денем илаш кӧна . икшывыже-влакымат шканем возыктем ыле .
    Геннадий Николаевич шке мутшым кошартыш , вара уэш
 верышкыже комдык возо да адакат ала-мом шонаш тӱҥале .
    эрлашын Геннадий Николаевич дене чеверласаш логале . тудо
 Саратов олаш волен кодо , а мый умбаке , Волгоградыш ,
 кайышым . Герой олаш миен шумешке , корнысо йолташем ушем гыч
 ыш лек . тудын ойгыжо мыйынат шӱмем пудыратыш .
    - Саратов олаш мийымыже арам ок лий гын , йӧра ыле , -
 Геннадий Николаевичым чаманен , семынем шоналтышым .

 53  ӱмыл
               7       **30**
    ынде Харитоновнан пурла велысе , тудын гаяк кок пӧлеман
 пачерыште илыше пошкудыж-влак нерген каласаш жап шуын . такшым
 лудшо еҥ , очыни , Харитоновнан вокзал скверыште
 Воробушкинмытлан мом каласкалымыжым шарна . да , тиде лач нуно
 улыт , кӧ шке лишыл родыжым жуликлан шотлен да милицийым
 ӱжыктен : Аким Федулыч Степной , ондакшым , шке манмыжла ,
 " госучрежденийысе служащий " лийын , кызыт - пенсионер да тудын
 келшен толшо пелашыже , Федосья Марковна , тудат пенсионерка .
 Марина Харитоновнан каласкалымыжым тыглай илыш эпизодлан
 шотлен да шукертак монден . Наталья Сергеевна ик ганат
 Степноймыт нерген мутым луктын огыл , пуйто нуно йӧршеш уке
 улыт . такше Марина нуным чӱчкыдынак я кудывечыште , я
 под9ездыште вашлийын . Аким лопка туп-вачан , пӱгыррак тупан .
 вишкыдырак ӱпшӧ чалемын , кандалге шинчажат пуйто тӱс кайышан
 лийын . Федосья - топката капан , кӱжгемаш тӱҥалше ӱдырамаш .
 пырысын гай ужаргырак-нарынче шинчаже шекланенрак онча .
 вашлийме еда Марина первый нунын дене саламлалтын да , корным
 пуаш манын , кораҥ шогалын . Аким , нимом пелештыде , пыртак
 вуйжым савалта да эртен кая . Федосья кумылын вашешта ,
 шыргыжалшын коеш .
    Вася Степной-влакым ваш шогалынат " ок уж " , пуйто нунын
 олмышто чылт пуста вер . нунат тудым уждымыла койыт . тидлан
 амалжат уло .
    ту кечын , ватыжым Озаҥыш ужатен колтымек , Вася тушанак ,
 вокзалыште , таксим нале да Луговой уремыш , тошто
 пачерышкыже , кудале . пӧлем окнаште олача-вулача шовыч
 ластыкым , пӧртӧнчыл омсаште кугу кӧгӧным ужын , Вася умылыш :
 Синюхина мутшым мардеж почеш ок кышке , нунын арверыштым
 луктынат кудалтен . кушко ? векат чыве вӱташке але сӧсна иге дек
 огыл , очыни , ожнысо мончашке . тыгак улмаш . Вася погыжым
 таксиш нумал оптыш да у пачерыш кудале , кушто тудо шукерте огыл
 Марина дене лийын .
    у пачерыште верланымеке , Вася кокымшо сменыш пашаш кайымыж
 деч ончыч ванныйыште мушкылташ да изиш каналташ шонен пыштен .
 вӱдым колтыш гына , ала-кӧ звонитла . тиде Аким улмашын .
    - тый кӧ тыгай улат ? мом тыште ыштылат ? - омса лондемым
 вончыш веле , лӱшкаш тӱҥале тудо .
    - а теже кӧ тыгай улыда ? - палынеже Вася .
    - мый тыште илем .
    - мыят тыште илем , - нимогай титакым ыштен огылат , Вася
 пеҥгыдын шога .
    Аким пудешт кайышаш гай шыдешкен .
    - а ну , документетым ончыкто !
    - тидыжым лиеш , - воштылале Вася . - но ондак документым
 тергаш шке правадам ончыктыза .
    - мо-о ?! - карал колтыш Аким . - мый тылат ончыктем
 правам ! кызытак милицийым ӱжыктем ! ончалына , могай тый кайык
 улат ! - тудо содор омса велыш савырныш .
    - чыталтыза , - Вася шыман Акимым кынервуйжо гыч нале ,
 шылталенрак **31** вуйжым савалтыш : - ну , молан тыге
 пуштыланаш , пагалымем . йоҥылыш ом лий гын , те йыгыре иледа ,
 пурла велне ?
    - тылат могай сомыл , кушто мый илем !
    - дык вет мый тендам палем . те ... Звонарев Аркадий
 Ивановичын чӱчӱжӧ улыда . лӱмда ... Аким .
    - Аким Федулыч Степной ! - шиждегызе кычкырале Аким :
 тудо айда-лийже айдеме семын шкенжым Аким манмым чытенак ок
 керт да эше тыгай нолнер рвезе дечын .
    - пеш сай , - ыштале Вася . - а мый Василий улам . Васят
 манын кертыда , нелеш ом нал . тендан чал ӱпдам пагален . такшым
 шкеже те тудым йӧршеш огыда пагале , коеш , - Вася , чоян
 шыргыжалын , шинчам пӱале да , кенета шарналтен , ванныйыш
 куржын пурыш . пеш лачеш шуо : вӱд теве-теве ванне тӱр гоч
 кышкалалтеш .
    Аким йыштак пӧлемыш ончале . пуйто нимо тыгай-тугай лийын
 огыл , чыла шке верыштыже ... но кушечын тиде нахальный тип
 толын лектын ? кӧ тудо ? Харитоновнан уныкажым , армийыш кайыше
 Ванькам , Аким пала , а тидым первый гана ужеш . оза куван
 мӧҥгыштӧ улмо годым ик ганат тыште лийын огыл , оза кува кайыш
 веле - на тылат , толын лектын . " те Звонарев Аркадий
 Ивановичын чӱчӱжӧ улыда , лӱмда - Аким " . ӧрмаш ...
    - мом , Аким Федулыч , шонкаледа ? - краным пӱтырал
 лектын , йодо Вася . - мужед шогеда докан , кушечын саде ,
 тендан манмыла , кайык чоҥештен пурен ? теве , форточка гыч ! те
 йоҥылыш лийын огыдал , мый кайыкак улам . пӧрткайык . огыда
 ӱшане ? тугеже ӱжыктыза милицийым , но мушкылт лекмекем иже .
 уке гын , кузе мый чараматын омсам почам ? а кызытеш - адью !
 пагален йодам ! - манын , Вася омсам почын шындыш .
    ванна деч вара тудо , кугурак пӧлемыште улшо диванеш возын ,
 нералтен гына шуктыш - милиций толынат шуо . кӱлеш вет , милиций
 сержант Мишка Симонин тольо , тудын дене Вася армийыште улмыж
 годым ик ротышто служитлен .
    - Васек , тый ?! - ӧрын шогале милиций сержант . - кушечын ?
 - кенета шарналтен , элнен воштыл колтыш . - туалгын форточкыш
 чоҥештен пурышо кайык лач тыяк улат ? ну , салам , шайтан иге !
    нуно шокшын ӧндалалтыч .
    Михаил варарак лемобилизоватлалтын , шке декыже Саратовыш
 каен , арня наре каналтымек , шӱжяржым ужаш толын . мединститут
 деч вара шӱжаржым , Галям , тышке пашам ышташ колтеныт . вашке
 Галян йолташ ӱдыржӧ дене палыме лийын да , мо шонеда , шочмо
 Саратовым ты олалан вашталтен . Галян йолташ ӱдыржӧ - манаш
 веле ! - милиций лейтенант . тыге Михаилат милиций пашаеҥ лийын
 да тидлан пырчат ок ӧкынӧ : тыштат армийысе гае - форма ,
 оружий , боевой заданий ...
    армийысе йолташ-влак эр марте кутырен шинчен кертыт ыле ,
 икте-весылан каласкалаш ятыр мо уло , но служба тудо службак .
    - тый саде пошкудет деч умбакырак кораҥ , - чеверласымышт
 годым мане Михаил . - моткоч кычалтылшан айдеме . манмыла ,
 шкеже вияш , чонжо кадыр . мыняр гана тудын ӱжыктымыж почеш
 толынна - эре арам . а толде огеш лий - служба .
    - да мый тудым тачысе кече гыч ваш шогалынат ом уж , -
 вашештыш Вася .
    нимом тидым Вася ватыжлан ойлен огыл . ондакшым Марина уке
 ыле , варажым ала-кузе мондалтын , уш гыч лектын возын . ындыжым
 ойлашат , эртышым пургедаш , нимолан . " ида , тек илыже " , -
 шонен Вася .
    Аким Степной гын нунын коклаште лийше тӱкнымашым эре
 ушыштыжо кучен . уке , тудо ӱчым шуктымыла иктаж осалым ышташ
 монь шонен огыл . Аким шкенжым чыла шотыштат правай айдемылан
 шотлен . тудлан ӱшанаш гын , шкем чаманыде чын верч кучедалше
 айдемыже кызыт шагал . " мо вара , - шонен тудо , - кугыжан
 годым **32** чын верч кучедалше-влакым казаматыш шынденыт ,
 сылкыш колтеныт . а чынже садыгак сеҥен ! ынде вес жап , но
 кызытат чын верч кучедалаш йӧсӧ . моткочак йӧсӧ ! теве кеч нине
 Воробушкинмытым налаш . кӧмыт нуно улыт ? так , яришка-влак .
 ни паша стажышт , ни икшывышт . а нунылан нимолан лийын -
 пачер ! мыйын эргым , Васька гаяк заводысо пашазе , визымше ий
 пачерлан черетыште шога . теве тудо , " чынет " !
    уке , Аким тыгайым чыташ ок тӱҥал . тек милицийыштат
 Васькан " шке кидше " уло - ужат , сержантет кузе йывыртен
 ыле : " Васек , тый ? " - пытартыш мут тудын , Акимын , лиеш .
    кодшо кечӱлаште нунын дек Федосьян тошто палымыже ,
 Клеопатра , толын каен . тышке толмешкышт , Воробушкинмыт
 тудын деран пачерлан шогеныт улмаш . шкеныштым " пеш сай "
 ончыктеныт . ынде Воробушкинмытлан хана . товатат Васькам
 решетка шеҥгек пуртен шындат . тек ! Синюхина гына шке
 шонымашыж деч ынже кораҥ ыле . огеш кораҥ , Воробушкинмыт
 тудымат чеслын чиялтен коденыт .
                8
    тыгодым Синюхина шемалгырак-кӱрен тӱсан дерматин дене шупшын
 шындыме омса деке лишеме , табличкеш возымо фамилийым ужын ,
 куштылгын шӱлалтыш . " лач тудак " . тиде гана Синюхина нужнан
 илыше шоҥго кувала чиен толын : шемалгырак юбко , тӱс кайышан
 ситце кофто , вуйыштыжо лыжгаяш тӱҥалше шовыч , йолыштыжо важык
 тошкалтше таганан туфльо . теве тудо пычырик гына омсам почат ,
 тоштын-тоштде малдале :
    - пураш лиеш ?
    - да , да , пурыза ! - вашештыш ӱстелтӧрыштӧ шинчыше таза
 кап-кылан , чалемаш тӱҥалше пӧръеҥ . тудо милиций формым чиен ,
 вачысе погоныштыжо кум шӱдыр чолгыжеш .
    - поро кече , начальник йолташ , - пагален , вуйжым савалтыш
 Синюхина .
    - поро кече . шинча .
    - тау . пыкше гына толын шуым , йолемат ом шиж . уф ! -
 Синюхина эркынрак пӱкеныш шинче , моткоч нойышын , черлын кояш
 тӧча .
    - колыштам тендам , гражданка ... кузерак фамилийда , лӱмда ?
    - Синюхина ... Клара Петровна ... - чал вуян начальникын
 ала-мом кагазеш удыркалымыжым ужын , Синюхина лӱдын верже гыч
 тӧршталтыш . - тый чыталте , ит возо , ондак колышт . очыни ,
 подписаяш йодат ? мый вет ик буквамат ом пале , кӱлеш годым
 ыресым гына ... обижаеныт мыйым !
    - кӧ обижаен ? да те шичса .
    - пачерлан шогышо ик ӱдырамаш , - Синюхина нершовычым
 лукто , шинчажым ӱштыльӧ . - мыйже тудым шочмо ӱдырем семын ...
 шкетын илем . пенсий - манаш гына , эмланат ок сите . садлан
 пачерлан пурташ логалеш . уке гын , шужен колаш мо ? кузе-гынат
 илыман вет .
    - вара кӧ тендам обижаен ? рашрак ойлыза .
    - мо , ойлемыс , пачерлан шогышо . Воробушкина фамилийже .
    - Воробушкина ?!
    - палет , аман ? - Синюхина тӱслен начальникым онча .
    - фамилийже ... путырак оҥай .
    - лӱмжӧ - Марина . универмагыште продавщицылан ышта .
 директоржылан тушто - Веселов . палет докан ?
    - уке . мый тыште але шукерте огыл ...
    - то-то шол , шукерте огыл . уке гын , палет ыле . кожен
 лукташ кӱлеш тудым ! - шыдыжым кучен сеҥыде , кычкырал колтыш
 Синюхина , пеҥгыдын ешарыш : - луктыт !
    - вара кӧжӧ тендам обижаен , Воробушкина але Веселов ?
    - коктынат ! ой , мом мый ойлыштам ... Воробушкина ! каен
 мый дечем , а пачер акым тӱлен огыл . кок тылзе чылт яра илен
 лиеш ! эше **33** ик луашым кӱсынеш налын ыле . чылаже витле
 теҥге ! - Синюхина адак шинчавӱдым ӱштшын коеш , нюслен
 умбакыже ойла : - вожылдымо . шоҥго куван пычырик оксажлан
 кӧранен . мыйже тудым ... шочмо ӱдырем семын ...
    - вара те саде парымым суд почеш налнеда мо ? - чытамсырын
 йодо милиций пашаеҥ .
    - юмо утарыже ! - Синюхина ыреслыш . - ӱмырем мучко нигӧ
 дене судитлалтын омыл . вучалтем , ала ушыжо пура , шкак тӱла .
 такшым ала ... поян лийыныс - лишкыже ит мий !
    - кузе - поян лийын ?
    - а тыге ... холодильник , диван-кровать , телевизор ,
 сервант да эше шергакан ковер ... кушечын ? могай шийвундо дене
 чыла тидым налын шынден ? коля гай чара ыле . пачерланат тӱлаш
 оксаже уке . эше мый дечем луашым кӱсынлен . уке , чыла тиде
 Веселов !
    - мо Веселов ?
    - дык вет нуно ... - Синюхина пӱкенжыге ӱстел деке чакеме ,
 шекланенрак омса велыш ончале да , йӱкшым иземден , каласыш : -
 миенам мый тудын деке . шонышым , ала кеч вожылтара ...
 Воробушкинатым . могай тушто ! кабинетышкыже пурышым , ончем ,
 нуно ... диваныште ... ӧндалалтыт . шижат ?
    - те маннеда ...
    - юмо утарыже ! мыйын могай сомылем . нуно самырык улыт ...
 тек мӱэдылыт . тольыко ... тыгай поян лийын гын ... шоҥго куван
 оксажым ... - Синюхина нершовычым шинчаж деке намийыш .
    милиций пашаеҥ ала-мом каласынеже ыле , ыш шукто - омса
 пералтыме йӱк шоктыш . Синюхина кыж-гож тарванышат , ӱстел деч
 пырт умбакырак шинче , вашкен каласыш :
    - йӧра , юмо чыла ужеш .
    - разрешитлыза ? - омсам почын , йодо Наталья Сергеевна .
    - да , да , пожалуйста , - вараш кодынрак вашештыш старший
 лейтенант . - тендан чӱла , гражданка Синюхина ?
    тиде фамилийым колын , Наталья Сергеевна туран Синюхина
 деке савырныш , тӱслен тудым онча . Синюхина содор кынеле ,
 вудыматыш :
    - дык мо эшеже ... каем , доктыр дек мылам кӱлеш , оҥым пешак
 иша .
    Федосьян ойлымыж гыч Синюхина пала : тиде пошкудо
 ӱдырамаш , учительница , Воробушкинмыт дене кылым куча , нунын
 лишыл палымышт . садыге Синюхинан тышке толмыж нерген нунылан
 каласыде ок код . туге гын , вашкерак шикшалтман . " могай ия
 тыйым тышке конден ! " - шыдын шоналтыш Синюхина , содор омса
 деке тарваныш . Наталья Сергеевна корным авырен шогале .
    - Клара Петровна ?
    - лач тудак , - пеҥгыдемдыш старший лейтенант , ала-можо
 тудлан шижтарыш : нине ӱдырамаш коклаште кызыт тугае лийын кая ,
 мо Воробушкинмытын делаштым рашемдаш полша . тыгак лие .
    - те Воробушкин Василий деч окса переводым налында ? -
 туран йодо Наталья Сергеевна .
    - ук-ке ... налын омыл , - тӱкненрак вашештыш Синюхина ,
 шкеже лӱдын тыш-туш ончыштеш , коля рожыш пурен каяш ямде ,
 шонет .
    - Шоя ! мый шкак Васян йодмыж почеш колтенам . лачак почтыш
 каем ыле . теве квитанций , - Наталья Сергеевна кагаз ластыкым
 ӱстембак пыштыш . - лач витле теҥге . а теве уведомлений : оксам
 Синюхиналан шке кидышкыжак пуымо . - ӱстембак вес кагаз ластык
 возо . Наталья Сергеевна шыдын Синюхинам ончале : - а те
 мыйын пошкудем Степной-влаклан вуйым шийын коштыда , пуйто
 Воробушкинмыт пачерлан тӱлыде каеныт . - вашмутым вучыде , тудо
 старший лейтенантлан умылтарыш : - кузе нуно тӱлат ыле , кунам
 пачер оза укешт шеҥгеч чыла погыштым кудывечыш луктын кышкен да
 суртым сурален каен .
 **34** Синюхина шӱмжӧ корштымыла оҥжым руалтен кучыш ,
 сӧрваленрак " начальникым " ончале .
    - ой , юмыжат , йӧршеш монденам ! налынам , кернакак ,
 налынам ... каем , доктыр дек мылам кӱлеш , - манят , омса
 шеҥгелан йомо .
    Наталья Сергеевна икмагал ӧрын да тыгодымак шыдын почешыже
 ончен шогыш , кенета кушто улмыжым шарналтыш :
    - извинитлыза . " Синюхина " фамилийым кольымат , чыла
 мондышым . салам лийже , - шыргыжалын , тудо кидым шуялтыш .
    - салам , - старший лейтенант ӱстелтӧр гыч лекте , ӱдырамашын
 кидшым кормыжтале , пӱкеныш ончыктыш : - шичса .
    - тау .
    Наталья Сергеевна пала : лач тиде следователь Маринам
 шке декше ӱжыктен ыле . сандене эн ондак паспортым тудлан
 ончыктыш , прописка почеш кушто илымыжым палдарыш .
    - садыге шкат ужыда , Воробушкинмыт дене ме лишыл пошкудо
 улына .
    - колыштам тендам , Наталья Сергеевна .
    - тендан деке Марина ден Вася ӱмбак вуйшиймаш пурен .
    - анонимный серыш , - рашемдыш старший лейтенант .
    - да . мо тушто возымо мый палем : пуйто Воробушкинмыт
 утыждене поян илат .
    - туге лийже .
    - лийже огыл , а лач туге .
    - проститлыза , Наталья Сергеевна , те мо , Воробушкинмыт
 чынак утыждене поян илат маннеда ?
    - нигунамат ! мый манам , серышыште тыге возымо . но пашаже
 кызыт тыште огыл .
    - кушто ?
    - те паледа , кӧ саде анонимкым возен ?
    - кызытеш ом пале .
    - туге гын , мый тыланда полшем . серыш машинкеш
 печатлыме ...
    - молан тыге шонеда ?
    - " честный патриотын " печатлыме машинкыже уло , садлан тудо
 кид дене возымым огеш колто - лӱдмашан .
    - келшем .
    - мый ужынам , машинке тошто , портативный , шрифт тыгыде ,
 " о " буква кӱшкыла тӧрштылеш .
    старший лейтенант ӱстел яшлык гыч папкым лукто , кӱлеш
 кагазым муын , шинчаж дене шерын лекте , Наталья Сергеевналан
 шуялтыш :
    - чыла чын , ончал кертыда .
    - огеш кӱл , - йырненрак мане Наталья Сергеевна . - кидем
 амыртыме ок шу .
    - значит , те шонеда ... - старший лейтенант омса векыла
 вуйым савалтыш .
    - уке , ом шоно . фамилийым мый тыланда ом каласе . лӱдмем
 дене огыл - тек графический экспертиза шке заключенийжым пуа .
 лач тиде машинкеш печатлыме манеш-манеш кагазым - тушто авторын
 подписьшат , адресшат уло - те муын кертыда ... возыза :
 горисполкомышто , партий горкомышто , просвещений
 министерствыште да газет редакцийыште . чын , нуно ик жапыште
 возымо огытыл , но тергыме улыт . нине кагазла гыч те пален
 налыда , кӧ тыгае " честный патриот " . ӱшанем , тылеч вара
 Воробушкина Маринам допросыш огыда ӱжыктӧ .
    - тиде допрос лийын огыл .
    - мый тендан пашадам пешыже ом пале . иктым палем :
 Воробушкинмыт честный айдеме улыт . чыла шотыштат честный !
 азапше тыгане : нунылан пуымо пачерым анонимкым возышо еҥ шке
 эргыжлан налнеже ыле .
    - теве кузе ! - ыштале старший лейтенант .
    - пуыде мо , Синюхина нуным уремыш поктен луктыныс . молан
 **35** шонеда ? шканже коверым черет деч посна , манмыла ,
 прилавке йымачын колташ йодын . Марина отказен . тудо вет йоча
 модыш отделыште ышта , адакшым ту кечын экзаменыш кайышаш ыле .
 ынде коктынат Воробушкинмыт ӱмбак лавырам кышкат .
    - чыла раш .
    - арверым налме шотышто гын ... холодильник дене Воробушкин
 Василийым , ончыл пашаеҥым , производствын новаторжым , завод
 премироватлен - терген кертыда , - умбакыже ойла Наталья
 Сергеевна . - телевизорым налаш мый шке нунылан кок шӱдӧ теҥгем
 кӱсынеш пуэнам . молыжым ... Вася заводышто шагал огыл ыштен
 налеш , Маринат ... чу , эше ковер нерген шым каласе . тыштыже
 моткоч оҥай лийын . Воробушкинмыт коверын налаш шоненат
 огытыл , Синюхина шкак нунылан " хлопотаен луктын " .
    - кузе - хлопотаен луктын ?
    - Маринан экзаменыш кайымыж шеҥгеч универмаг директор деке
 миен ячен , пуйто самырык вате-марийлан пӧлекым ыштынеже .
 Веселов йолташ ораде еҥ огыл , кузежым-можым вигак умылен да
 отказен . тек , манеш , самырык вате-марий шке толын налышт .
 Маринан экзамен гыч толмыжлан ковер у пачерыштышт ыле - тудын
 да Васян йолташышт тӱшкан оксам погенытат , налын конденыт .
 пӧлекленыт лиеш . тидымат терген налашда неле огыл .
    - тау , Наталья Сергеевна .
    - нимолан . мый шке гражданский долгем веле шуктенам .
 чеверын !
    - чеверын , Наталья Сергеевна , - старший лейтенант илалше
 учительницам омса деке ужатен колтыш .
    " кунам тыгай " честный патриот " ден Синюхинамыт пытат ,
 ала ? - ӱстел деке пӧртылын , шоналтыш тудо . - таза капеш
 лектын шичше пунышкыш гай ... нд-а ... "

 54  эҥыремышвот
 **29** милиций отделений гыч кугызай деч ончыч лекше Нина викак
 мӧҥгыжӧ каяш тарванен ыле . но трукак , иктаж коло ошкылым
 ыштымеке , шӱмжӧ шуралталтме гай лият , чарнен шогале , шинчаш
 койдымо юзо вий тудым йыр велым ишыш . " ончо , - шканже шке
 пелештыш тыгодым Нина , - мый тыге пӱтынь милиций ончылно
 лавырталтам , поселко ончылно намысыш пурем , а шкеже
 йылдыр-йылдыр гына ошкылал колтемыс ... уке , тыге лийман
 огыл !.. "
    ындыже мӧҥгӧ тарваныше Нина тротуар покшеланак чарнен
 шогале . " тыге намысыш пуртен коштмыжлан садикте шоҥго каза
 тагам чождарем ! - шыдыже туленак лекте . - теҥгече ик сынан
 ыле . " суксо гай улат " , - ышталалеш . а таче трук вес сынан
 лийын кайыш . мыйым ворышкак савыраш тӧчышыс ... теве мый тудлан
 ончыктем суксым ! лекше веле милицийже гыч , почкалтарыде омак
 код ! "
    Нина икмагал асфальтыште шогылт нале . вара , акаций пеленсе
 теҥгылым ужылалтышат , тушко миен шинче . тыҥге-туҥге ончышташ
 пиже . пуйто оҥасе пудаш пижын шинчынат , нигузе тарванен каен
 ок керт . туге когарген - поселкын уэмше сылне тӱсшымат ок уж .
 а поселко пытартыш кум ий коклаште гына кузе вашталтын !
 уремлаже вияш , куанле . тудын кок веланже , ужар лышташан
 пушеҥге лоҥгаш , вич пачашан кӱ пӧрт-влак кушкын шогалыныт .
 милиций отделенийын зданийжат у . тудыжо кок пачашан , окналаже
 кугу , волгыдо . Нина тушкак веле шинчажым виктен . Чопанычет
 лекмым пеш вуча .
    онча Нина , шонкала , вискала , кузе лияш да мом ышташ ойым
 пидеш . тиде жапыштак молан кӧра тудым милицийыш кондымымат
 лончылеш . тыгодым кенета шӱмжӧ керылалтме гай лиешат , уло
 капге ырен кая . теве кызытат йоч веле чучо . кенета шокшешт
 пӱжалте да йӱштӧ вӱдеш чывылталтмыла дыр-дыр чытырналте .
 " юмылан тау , утлышым " , - шижде шканже шке пеҥгыдемдыш .
 очыни , тудымат такланак тышке спецмашинеш шынден конден
 огытыл . пиалешыже йӧра эше чыла тиде пулама куктеж тудлан
 пайдалын рончалте . сандене шке пӱрымашыжлан таум ыштыдежат ок
 керт . Ниналан логалшаш сола мучаш Эльыксанымак веле лупшале .
    Нина ты гана утлыш . туге гынат теве кунар ий ынде тудо
 шкенжым шке орландара ! тидланат могай-гынат тӱҥалтыш лийын ,
 очыни . мо-гынат шуктен тудым тыгайыш . можыч , тидлан ялт
 шкетынак веле титакан огыл ? можыч , марийжат шке жапыштыже
 могай-гынат осалым ыштен ? но нине йодыш-влаклан тудо шкежат ,
 тӱрыс вашмутым пуэн , умылтарен каласкален ок керт . ну ,
 каласыза , ялт амал деч посна айдеме кузе тыгайышкыже шуэш ?
 кажне еҥ моло семынак илаш , шке илышыжым тӱзаш да илышын пуымо
 саскаж дене пайдаланаш шочеш .
 **30** значит , Нинан илыш корнешыжат тудын чапшым кайдарыше ,
 шӱмжым локтыл , тупела савырыше , чын пӱрымаш деч кораҥдыше осал
 вий шогалын . а тиде осал вийым ӧрдыж полыш деч посна сеҥаш
 шкенжын ӱнарже ситен огыл .
    йылме дене луктын каласаш гына куштылго - тыгай эҥгеклан кӧра
 кунар еҥ локтылалтеш ! кунар еҥым пӱтырем мардеж , шке
 помышешыже авалтен налын , тудым локтылмешке кӱрыштеш ! а южо
 еҥже , шке кӧргӧ вийжылан ӱшаныде , чонжо денат чеверласа . но
 Нина ялт тыгайышкак шуын огыл . тудлан кызыт утларакше шеҥгеч
 пуалше мардеж гына оза . тыгеракын куштылго йӧн дене шкенжым шке
 ашна . илен-толын пытартышлан тыге ашнымашет йӱлашкак савырнен .
 сандене кызыт тудлан еҥ воштылмат , вурсымат , шинчаваш игылт
 пелештымат нипочйом . но , туге гынат , чонжо але чон олмышто
 огыл , але тудо ӱчӧ тулымак пышкыра . пышкыра икмыняр ӧрдыжкӧ ,
 Чопаныч ӱмбаке . адакше вет Чопанычат айдеме . кӱлеш ли тудым
 утыждене орландараш ? могай тудын титакше ? кунар виса ?
 Чопанычат илаш да илыш дене пайдаланаш шочын огыл мо ? тудланат
 неле , тудымат вӱдпӧрдем авалтен налынат , чон йодмыжым шотыш
 налде , тупела пӱтыркала . ешартышыжлан эше тудым шоҥгылык
 пызыралын . а шоҥгылык - илыш мучаш , пытартыш шӱлыш .
    эше тидыжат уло : Эльыксан Чопаныч гай ӱмыр мучко гаяк еш
 илышыште але вес шотышто пиалым уждымо еҥ - кеч-кунамат шыде
 лиеш , вара семын тудо шкенжын чон йодмыжым гына шукташ пижше
 опкыныш савырна , кодшо уло ӱнаржым илышыште улшо чеченлыкым
 шканже налын кодымашке виктара . арам огыл , очыни , тудо ты
 Нина денат , Пайгас Зина денат чӱчкыдынак вашлиеда , кертмыж
 да моштымыж семын , эсогыл окса да моло таратыше йӧн дене ,
 сымыстара .
    кызытше тудо милицийыште йӧршын кумылдымо лие , чыла ӱшаным
 йомдарыш . санденак докан , райотделений гычат , вопросительный
 знакла койын , сугыргенак лекте . пондашыжат чылт пӧршаҥме гаяк
 утларак чалем регенчаҥмыла кончаш тӱҥале . шинча ончалтышыже
 тӱсдымӧ , вудака . пыкше гына , вуйым кумык сакен ошкылеш .
 очыни , тыгодым ботинке нержымак веле ужеш , витне . но Ниналан
 чыла тидет - нипочйом ! теве кызытат тӧрштен кынеле да
 ваштарешыже мийыме ыҥгай дене шоҥгын пондашыжым пурла кидше дене
 руалтен пӱтырал кучыш да уло вийын иркален рӱчкалаш пиже .
    - мом тӧчет ?! - трукак шоҥгын ӧрмалгыше йӱкшӧ умшаж гыч
 ишалт лекте .
    - пуэм теве " мом тӧчетым " пакчасе чучыл ! - ылыже Нина . -
 кунам мый тыйын оксатым шолыштынам ? кузе шолыштынам ? кушто
 свидетелет ? намысдыме айдеме ! эше милицийыш шумеш шуктенат ,
 мыскылаш тӧчет !..
    - колто манам ! - утлаш тӧча Эльыксан кугызай .
    - а-а , колташ йодат ? - утыр веле ӱдырамашет ажгына . -
 тӱнчыктарем теве мый тыйым тышакынет ! мыланем садикте - колаш
 але илаш ! тюрьмаш пурен шичмем дечат ом лӱд ! но мый ,
 пагалымем , ялт шкетын гына омат шич да шкетын омат коло .
 почешем тый гает йырнык-влакымат ятырак наҥгаем !.. янлык
 коваште тый декет кузе толмат , кузе кайымат почылтеш !
    нигунам Нина лач тыгай осалжак лийын огыл . очыни , илыш
 корныштыжо тудым локтылшо вий кызыт кӧргешыже шыҥен кертын
 огылат - пычалтарлак пудештын . вот и ончычсо тушман-влакше
 верчынат , кызытсыже верчынат кугызаетым чождыра .
    кугызай нимом ышташ ӧрын . туткарыш логалше мераҥла шинчажым
 веле полток пашкартен . Нинаже вет адакше тудым пондаш гычшак
 руалтен кученыс , калтак ! тидланак пун ораш йомшо ӱлыл тӱрвыжат
 кутыньлалт тореш каен . шкеже ала-мом ойлаш тӧча - ойпидышыжым
 иктешлен ок керт . умылет гын умылет , уке гын - уке .
    - Нинук , Нинук , мый титакым ыштенам , йоҥылыш лийынам , -
 манмыже веле рашынрак шокта . а ӱдырамашет тидым шотышкат ок
 **31** нал . янлык ӱмбак тӧрштышӧ шурмаҥше семынак коеш .
 шинчажат шурмаҥшынлак сескемалт йӱла . шкежат тудын дене иквереш
 тыге оро веле !
    пытартышлан Нинажат нойыш , витне . шоҥгым мучыштарыш .
    ик жап гыч коктынат айдеме сыныш пурышт .
    - Нинукем , айда лучо рестораныш пурена ... - вучыдымын
 кугызайын йӱкшӧ лектын возо . - кӧргым ишыше пиктеш ала
 лушка ...
    Нина ындыже , ала-мом умылаш тӧчышыла , кугызайым йӧршын вес
 семын , пеле ӧрмалген , пеле уждымыла койын , ончал колтыш .
 каласышаш шомакшат , умшаж гыч лектын кертде , йылме мучашешыже
 кӱрлалте . ындыже ош-кандалге чурийвылышыже койын йошкар сын
 дене леведалташ тӱҥале . вара семын чылт порлат гаяк вӱраҥе .
 айдеме тыгайыш шуко годым эн йӧсӧ , чыташ лийдыме пагытыште
 савырна . тыгай пагытыште тудо шӱйышкыжӧ шӧргам чиенат кертеш да
 тулыш але вӱдышкат тӧршта . илышыже да чонжо тудлан йӧршын
 нимолык .
    но Нина тидыжымат-тудыжымат ыш ыште . вийже пытыш , очыни .
 уш йомдарышыла тыҥге-туҥге тошкешт нале , теве-теве шогымо
 верешыжак лозырген вола . йӧра эше кугызай ты ганалан чулымрак
 лие , тудым кидпӱанже гыч пеҥгыдынак руалтен кучыш . тунамак
 Нинаже , кызыт веле вакшыш гыч кынелтыме черле еҥла , вуйжым
 шоҥгын оҥышкыжо тӱкен шогале .
    икмагал гыч коктынат лыпланышт . вара кугызает орлыкан
 ӱдырамашетым шекланен гына вӱден ошкыльо .
    тыге нуно ресторан марте кайышт . вара , омсам пурен , коктын
 кок веке посна-посна , пӧръеҥ ден ӱдырамаш туалетыш каен ,
 шкеныштым шке тӧрлышт . Нинаже кидшым гына огыл , шӱргыжымак
 йӱштӧ вӱд дене шӱалтыш . тыге ыштыме дене шкежат икмыняр
 куштылеме , свежаҥе . икмагал гыч кӱзышт кокымшо пачашыш ,
 шинчыч ӱстел коклашке . кугызаетат , очким чиен , шинчаж дене
 менюм радамлен шерын лектат , Ниналан шуялтыш .
    - ончал мо кӱлешым , - мане тудо , - каласе чонетлан келшыше
 сийым , шерге але шулдо манын акшылан ӧрын ит шого , мый чыла
 тӱлем .
    иктаж лу-лучко минут гыч , Нинан заказше почеш , ик графин
 коньяк , чон йодмо закуска-влак ситышынак ончыланышт верланышт .
 Эльыксан Чопанычетат теҥгечысыж семынак мужыр чаркашке
 тичмашынекак иявӱдетым темыш .
    - мый , Нинуш , - пелештыш ындыже , - тый дечет сулыкем
 касараш йодын подылам . касарет але от касаре - тиде тыйын
 пашат . такше ончылнет титакем кузе-гынат сулынемак ыле .
    Нина ты гана вашеш шоҥгылан нимом ыш пелеште . чаркажымат
 тудын дене тӱкалтыдеак йӱын колтыш . кугызайланат йӱаш веле
 кодо .
    рестораныште калык але шагал . утларакше тушко кастене
 чумыргат . кызытше , тӱжвалне шокшо игече шогымылан кӧра , толшо
 еҥ-влакет логарыштым йӱштӧ коктейль але сок дене кандараш веле
 пурен-лектеден каят . тыгай-влак коклаште южыжо ӱстел коклаш
 шинчешат , лӱмынак пелен кондымо шинчалтен коштымо шереҥге але
 пардаш колым пурыштеш , сыра дене иквереш подылал колта .
    кочкыч , йӱыч Нинук ден Чопаныч . чарка почеш чарка
 нӧлталалте . ончычсо азапышт ден шонымашыштат вара семын шулыш .
 уэш нунын чурийвылышышт теҥгече кастенысыла волгыдеме .
 тыгеракын тылеч ончычсо икте-весыштым ужмышудымо шыде тӱсышт
 куанле ончалтыш йымалан ӱмылталте . а вараже ныжыл деч нызыл
 мут-влакымат икте-весыштлан пӧлеклаш пижыч . икманаш , чыла
 кӧргӧ пиктежышт лушкыш .
    - эх , Чопаныч , Чопаныч , арамак орадыланет вет ... -
 шӱлалтыш Нинукшо .
    - туге лекте шол ... - шке титакшылан ӧкынышыла ончалале
 тудыжо . - нигунам ынде ончыкыжым мый тыге ыштылаш ом тӱҥал .
 **32** тыге , ваш-ваш вычыматыл , мутланыме жапыште пошкудо
 ӱстелтӧрыш самырык ӱдырамаш-влак коктын толын шинчыч . ял гыч
 улыт , очыни . тидыже чиемышт гыч икмыняр пале . ошалгырак
 чумыраш шӱргывылышанже Нинук гайракак топката кап-кылан , канде
 шинчан , а шеҥгелныже кокыте пуналтше ӱппунемже кужу той кишкыла
 койынак кыдал даҥыт кечалтын . вес ӱдырамашыже шемалгырак
 сынан , капкылжат икмыняр вичкыж , а ончалтышыже весела , поснак
 шӱргыжалмыж годым шоптыр шинчаже ӱйым шӱралтмыла пыльгыжалеш .
    Эльыксан Чопанычетат нунын велыш ончалде ыш чыте .
    - кушеч улыт вара ты мотор ӱдырамаш-влак , - пелештале .
 Нинукшат нунын велыш савырныш .
    - шкенан ял гыч , - мыскара йӧре вашеш шоктен кодо .
    - Чопаныч , шып шинчен от керт мо ? - Нинукшо шоҥгым
 ӧрдыжшӧ гыч шуралтыш . очыни , пелашыжын йот ӱдырамаш-влак дене
 мутым тӱҥалмыже тудлан ыш келше . тидетым нунетшат шижыч .
    - ит лӱд , тулаче , - пеле воштылынрак гына саде канде
 шинчанже мутшым керыле . - ачатым сымыстарен , шке пеленна вӱден
 огына наҥгае . ит лӱд .
    - могай ачамым ? - трукышто Нина ыш умыло .
    - а пеленет шинчыше кугызай тыйын ачат огыл мо ?
    - кочаже докан ... - ешарыш весыже .
    Нина ала-мом вашештынеже ыле , но кенеташте шомакым кычал ыш
 му . шкеже уло капге ырен кайыш , игылт пелештыме шӱмешыжак
 логале .
    - ойлышт шинчылтыда ! - шыде йӱкшӧ лектын возо .
    - а мо , чын огыл мо ? тудым ме мариет манын нигузе огына
 керт , пеш шоҥго . пондаш оражат пӧршаҥше куп регенчымак веле
 ушештара да ...
    - але ты шоҥго тендам шкендам кок пачаш шоҥгемден кертеш , -
 Эльыксан Чопанычетланат ӱдырамаш-влакетын пӱсӧ йылмышт ыш
 келше , витне . ындыже тудо самырык улмыж годымсылак оҥ кадыртен
 шинче . а тиде жапыште вес лукысо ӱстел йыр кок пӧръеҥ да ик
 ӱдырамаш верланышт . ик пӧръеҥже илалшырак , кӱжгӧ кап-кылан ,
 весыже иктаж нылле вич ияш гайрак , а ӱдырамашыже самырык .
 кап-кылже денат , койыш-шоктышыж денат , ончалтышыж денат
 артисткымак веле ушештара . чурийвылышланат тудым юмо ӧкымлен
 огыл .
    кӱжгыракше , очыни , нунын начальникышт . тугела коеш . теве
 тудо , менюм кидыш налын , воктен шинчышыже-влак колде ынышт код
 манын , йӱкын лудын лектат , официанткым ӱжӧ . тудыжо ,
 блокнотеш заказым возен , клиент-влакын йодмыштым шукташ кухня
 велыш каен йомо .
    моло семынак у еҥет-влакым Эльыксан Чопанычат ончале .
 тыгодым саде кӱжгӧ пӧръеҥет кугызайлан вуйым савалтыш . тудыжат
 тудлан тугакак вашештыш .
    - палымет мо ? - йодо шоҥго деч Нина .
    - шкенам айдеме ! - кугешненак вашештыш тыгодым Нинуклан
 Чопаныч . - тудо мыйын ончычсо директорем . иквереш шуко пашам
 ышталтын . тудын заведенийже гычак пенсийыш кайышым .
    - теве кӧ улмаш ! - ылыже Нина . - значит , тудо Сасли
 Яраныч Чипашев , янлык совхоз директор ! я ала-кушто ужмемла
 чучеш . кушто ужынам , шонем ? тудым тыйын пачерыштет ужынам
 улмашыс ...
    - а кунам ужынат ? - Нинан мутшо кугызайлан вучыдымо лие .
    - теҥгечат тудым ужынам . пырдыжыште кечыше фотопортретыште
 коктын йыгыре шинчедас .
    - туге , туге ! - ындыже кумылзакынак пеҥгыдемдыш Чопаныч .
    - фотосӱретысе деч шукылан кызыт тудо вашталтын . туштыжо
 самырык . кызытше шинча комдышыжат мешакла сакалтын . шӱмжӧ але
 вергыже таза огыл , очыни , але аракам утларак подылаш
 йӧрата ...
    - тидыжат , тудыжат уло докан . ешартышыжлан кугу орлыкым
 чыта , ватыже черле .
 **33** Нина директорет ден тудын пелен шинчыше-влакетым эше
 угыч шымленрак ончале . " Сасли Яраныч але ватыже черлылан ты
 мотор ӱдырамашым пеленже кондыштара " , - манынат Эльыксан
 кугызай деч йоднеже ыле да ыш тошт . саде воктенысе пӧръеҥже
 шотышто гына мутым лукто .
    - а самырыкракше кӧ ? - шоктыш йӱкшӧ .
    - тудыжо заместительже , Лаймыр Нулемов . ончыч милицийыште
 пашам ыштыш . Шаймардановлан ала-мо шот дене келшен огылат ,
 туштыжо уто лие . вара теве тудым Яранычет шке декше нале .
 такше Лаймыр пеш сай рвезе , поро кумылан , ешартышыжлан ,
 мутым колыштеш . икманаш , Чипашевын чыла приказанийжым шукта .
 шке директоржо верч илышыжым пуашат ямде .
    - а пеленышт толшо ӱдырамашыже кӧ ?
    - вот тудыжым ом пале .
    - Яранычын ватыже докан , - чояланенрак гына йодо Нина .
    - могай ватыже ! - ыш келше Нинан ойжо дене кугызай . -
 тылат мый тудын ватыже черле маньымыс .
    - эх , Чопаныч , Чопаныч , ала утыж дене ушан улат , ала
 окмак улат ! ну , каласе , могай начальник иярчык ӱдырамаш деч
 посна шке ватыж дене веле ила ? а Яранычлан юмыжак пӱрен .
 ватыже черле . а тудо шкеже таза пӧръеҥ . а черле ватым пелен
 теве тыге рестораныш да монь кондыштараш ок лий . шоналте вует
 йыр , тудлан ынде , ватем черле манын , юмын пӱрымӧ чон йодмым
 шуктыде илыман мо ?..
    - ойлет шол ... - тугакак начальникшым пыдал налшыла вашештыш
 шоҥго .
    - мый чыным ойлем .
    - ужат вет , тидыже ийготшо денат тудлан келшен ок тол ,
 самырык .
    - а тый шкеже могай ӱдырамаш дене тышке толынат ?! - руале
 Нина .
    - тый тиде вес шот ...
    - тудат мый гаемак .
    Эльыксан Чопаныч ындыже кузе умбакше мутым шуяшат ӧрӧ .
 " ойым весыш кусарыман " , - шоналтыш семынже .
    - очыни , тиде ӱдырамаш мый дечем вара налме контор
 пашаеҥже , - пеҥгыдемдыш . - отчет дене тышке толыныт да кочкаш
 пуреныт ... Сасли Яраныч шке йырже кадрым поген мошта . янлык
 совхозышто пеҥгыде закон : чылан икте верч , икте чылан верч !
    Нинук ындыже икмыняр лыпланыш . " шоҥго дене кеч ӱчаше ,
 кеч ите - садикте пайдаже уке " , - шоналтыш , очыни . но
 Чопанычше ончычсо шке йолташыже-влакым ӧрдыж гыч веле ончен
 шинчен чытен ыш керт . Нинукшылан " вуеш ит нал " , - манын
 пелештышат , нунын дек миен шогале . ондак директорлан кидшым
 шуялтыш , вара Нулемовлан , а пелен шинчыше ӱдырамашет шкеак
 тудым ончылтыш . сымыстарышыла шыргыжалал ончалшыжла " Дина " -
 ыштале .
    - мемнан у пашаеҥна , - умылтарен ешарыш Сасли Яраныч .
    - пеш йӧра , пеш йӧра , тыгай чапле суксо янлык совхозым
 сӧрастарашак кӱлеш .
    чылан Чопанычын моктеммутшылан таум ыштышт . а Динаже утыр
 веле пеледалте . шинчажат ӱяҥалт волгыдеме . тыгодым тудо
 шкенжым аклен да молыланат аклыктен моштышо юзо ӱдырлак койо .
    - Эльыксан Чопаныч , вес арня мучаште мый декем уналыкеш
 совхозыш толын кает гын , сай ыле , - темлен пелештыш Сасли
 Яраныч . - кызытсе озанлыкнам ончалат , кугу вашталтышым илышыш
 пуртылына , а вес шотшо дене , мутланышаш шомакат ятыр погынен
 да ыштышаш пашат уло .
    - пеш сай , - шӱлалтыш кугызай . - мием веле .
    - тугеже вучаш тӱҥалына .

 55  тӱҥалтыш ужаш   **5**
     марий диалектологий предмет
    § 1  диалектологий - йылме наукын ик ужашыже . мутшак
 ончыкта : тудо йылмын диалектше-влакым шымла . кеч-могай
 йылмыштат эреак посна ойыртем-влак лийын кертыт . тиде -
 иктаж-могай ик кундем дене але посна еҥ тӱшка дене кылдалтеш .
 тыгайым наукышто диалект маныт ( гр диалектос мут гыч лийын ,
 " говор , наречий " манмым ончыкта ) . тыгеже марий
 диалектологий - марий йылмын кутырымо ойыртемлажым тунемше
 наука .
    говор , наречий , диалект - тиде иктаж-могай йылмысе ой
 ойыртем . тудо иктаж-кушто ик вере веле кучылталтеш . пӱтынь
 калык йылме деч тудо мо дене гынат ойыртемалт шога , но тудын
 деч умылаш лийдымын ок торло . диалектымат чумыр калык йылме
 дене икгайлык ушен шога , лач посна формылаже гына тудым моло
 деч ойырат . но эреак шарнен шогаш кӱлеш , диалект ден чумыр
 калык йылме коклаште икгайлык ойыртем деч ятырлан шукырак ,
 садланак нуным ик йылмыш чумырат , ойыртем икгайлык деч шуко
 лиеш гын , тудо вес посна йылмыш савырна ыле .
    диалект ойыртем - ты кундемыште але посна еҥ тӱшкаште веле
 кучылталтеш . ӧрдыж еҥлан тудо вигак пылышышкыже солна , тыгай
 огылла чучеш , " пылышыжым шуралта " . а ты диалект дене
 мутланышылан тыгай ойыртем нормальный улеш , вес семын ойлымо
 диалектын закономерностьшым пужа , ойым пужгалыме семын
 аклалтеш . сандене диалектла кутырымым " йоҥылыш " йылмылан
 шотлыман огыл , кузе южгунам калыкыште колаш лиеш , а тидат -
 тугаяк чын йылме , но посна кундемыште гына кучылталтеш . чумыр
 калык йылме деч диалектын ойыртемже лач тыште гына .
    § 2  диалект ойыртем кок тӱрлӧ лиеш : социальный да
 территориальный .
 **6** социальный диалект посна тӱшкан , социальный группын
 ойыртемжым чумыра . тыгайжылан ожно тӱрлӧ класс-влакын кутырымо
 ойыртемыштым шотленыт ( мутлан , ремесленникын , пашазе-влакын ,
 " кӱшыл обществын " т м ) , тышкак тӱрлӧ жаргон , арго-влакым
 пуртат . тыште кутырымо ойыртем обществысе положений дене
 кылдалтеш . марий йылмыште социальный диалект лийынжат огыл
 манаш лиеш . вес йылмыште тыгай диалект-влак лиеденыт . мутлан ,
 руш йылмыште Вӱтла воктенысе портышкем йӧрышӧ-влакын шке
 йылмышт лийын . тудым жгон жаргон маныт . тиде жаргонын
 негызыштыже марий шомак-влак киеныт .
    территориальный диалект посна кундемысе мутланыме ойыртемым
 авалта . верысе диалект-влакын шочмышт ожнысо марий полко-влак
 кокласе ойыртем дене але посна тукым-влакын вес верыш илаш
 куснымышт дене кылдалтеш . марий еҥ нерген ойлымо годым ме олык
 марла , курык марла , эрвел марийла кутыра манына . тиде марий
 йылмын тӱрлӧ диалектан улмыж нерген ойла . ӧрдыж еҥ диалект дене
 ойлымо ойыртемым вигак шижеш , но ты верыште илышылан саде
 ойыртем ойлымаштыже обязательный улеш , тудо чумыр кундемлан
 икте , тысе-влак тудым чыланат умылат да кутырмаштышт кучылтыт -
 икманаш , ты ойыртем кундемысе чыла еҥлан , кеч-кӧ тудо лийже ,
 иктак . вес семын манаш гын , кутырымо ойыртем тыште айдемын
 положенийже дене ок кылдалт , тудын деч ок зависитле .
    диалект нерген ойлымо годым поснак палемден кодаш кӱлеш :
 диалектологий наукышто диалектлан эн ончычак верысе кутырымо
 ойыртемым шотлат . сандене диалектологий - тиде йылмын верысе
 ойыртемжым шымлыше наука . социальный диалектым тудо ок шымле .
    § 3  верысе ойыртем йылмыште тӱрлӧ лийын кертеш : ик вере
 шагалрак , вес вере - шукырак , ик вере чотак ок палдырне , вес
 вере - ойыртем тунар лиеш , эсогыл южо годымжо кенеташте
 умылашат ок лий . садлан нине ойыртем-влакым ончыктымо годымат
 тӱрлӧ терминым кучылтыт . эн кугу диалект ойыртемым ончыкташ
 наречий мут кучылталтеш . тыге ме олык марий наречий , курык
 марий наречий , т м манына . изирак ойыртемлан " говор " шомак
 уло . марий йылмыште , мутлан , ме Морко-Шернур , Яраҥ ,
 Малмыж да ятыр моло говорым ончыктена . наречий говор деч эн
 ончычак кучылталтме кумдыкшо дене ойыртемалтеш . наречий кумда
 верым авалта , говор - изирак территорийым . сандене наречий
 кӧргыштӧ икмыняр говор лийын кертеш . мутлан , олык марий
 наречийыште ныл говор нерген ойлат . говор деч эше изирак
 ойыртемым ончыкташ **7** " подговор " терминым кучылтыт .
 подговор - диалектым шеледымаште эн изи ойыртем . тыге
 Морко-Шернур говорышто Морко ден Шернур подговор уло .
 подговор эсогыл посна ялысе кутырымо ойыртемымат ончыктен
 кертеш .
    чыла нине ойыртемым иктешлен каласаш диалект терминым
 кучылтыт . диалект - тиде кеч-могай йылме ойыртем . сандене
 наречийжымат , говоржымат да эсогыл подговоржымат вес семын
 диалект манаш лиеш . южышт ты термин дене наречий деч изирак ,
 говор деч кугурак ойыртемым лӱмден ойлат . но ты значений дене
 кучылташ саде термин келшен ок тол . садлан умбакыжым ты шомакым
 ме " кеч-могай йылме ойыртем " значений дене кучылташ тӱҥалына .
    тыгеракын , марий диалектологий - марий йылмын
 диалектлажым , наречий ден говорлажым , тунемше наука .
    § 4  кеч-могай калыкынат эн тӱҥ признакше - йылме . лач
 тидак , йылме , нимо деч ончыч ик тӱшка еҥ-влакым посна калыкыш
 чумыра . тыге кажне калыкын посна шке йылмыже уло . тудым ме
 чумыр калык йылме манына . но чумыр калык йылме чыла вере
 йӧршеш икгай ок керт , тыштат тӱрлӧ ойыртемыш лектеш . ик
 калыкынак йылмыже тӱрлын савырнымаш кок амаллан кӧра лектын
 кертеш . ик могырым , ончычсо посна тукым-влакын кутырымо
 ойыртемышт нунын иктыш ушнымекыштат кодеш ; вес могырым , посна
 тӱшка-влакын тӱрлӧ верыш илаш куснен , моло деч ойыралтмыштлан
 кӧра тӱрлӧ вашталтыш лектеш . тыге йылмыште диалект-влак шочыт .
 но чумыр калык йылме деч нуно ӧрдыш огыт кораҥ , чумыр калык
 йылме дене нуным ик кылымде ушен шога . диалект - чумыр калык
 йылмын ик ужашыже гына . тиде - саде йылмак , молан манаш гын
 диалектын лексикыже , грамматика ден фонетика ойыртемже тӱҥ
 шотышто чумыр калык йылмысе дене иктак , лач посна явлений ден
 формылаште гына ойыртем лектеш . адакшым диалект дене
 мутланыше-влак шкеныштым саде калыкын лӱмжӧ денак лӱмдат .
 мутлан , мемнан курыкшат , эрвелсыжат шкеныштым " марияк улына "
 маныт . сандене южо диалектым посна йылме семын ончаш тӧчымым
 нигузеат чынлан шотлаш ок лий . тыге марий-влак коклаште южгунам
 курык марий наречийым посна йылмылан шотлаш толашат . тиде чын
 огыл . курык марий ойыртемышат , кеч ойыртем тыште шагал огыл
 гынат , саде марий йылмак , нунын тӱҥ-вожышт иктак . тыгеракын ,
 йылмысе чыла диалект-влакын мутерышт , йӱк да чоҥалтме
 ойыртемышт тӱҥ шотышто иктак . диалект ден чумыр калык йылме
 коклаште моткоч чак кыл уло , икте-весышт дене нуно тӱжем шӱртӧ
 пырче дене ваш ушалтыныт . адакшым тидымат шарнаш кӱлеш : кок
 йыгыре диалект коклаште пӱчкын **8** налме гай граница уке ,
 нунын посна элементышт икте-весышт кӧргышкӧ шыҥдаралтыт . тидат
 посна диалект-влакым ик чумыр йылмыш уша .
    § 5  диалект да литератур йылме . калык илышыч вияҥме ик
 тошкалтыштыже литератур йылме  шочаш тӱҥалеш . тиде процессат
 диалект-влак дене чак кылдалтеш . кеч-могай литератур йылмат
 иктаж-могай посна диалект помышеш илана . марий калыкын илыш
 савыртышыже литератур йылме негызлан Морко-Шернур говорым
 пыштен . тиде XӹX курымын кокымшо пелыштыже лийын .
    литератур йылмылан диалект , поснак тӱҥалтыш жапыште , вийым
 пуышо памаш семын лиеш . тудын одарланыме пагытыште диалект ден
 литератур йылме чӱчкыдынак йыгыре ошкылыт , нуным икте-весыштлан
 ваштарешла шындымаш , икте-весышт деч ойыркалымаш кугунак ок
 палдырне . марий калыкын литератур йылмыжын революций деч ончыч
 вияҥме корныштыжат тыгак лийын . тунам диалект ден литератур
 йылме коклаште ойыртем палдырненат огыл манаш лиеш . литератур
 йылме пӱтынек диалект негызеш эҥертен .
    тӱҥалтыш жапыште марла книга-влак тӱрлӧ диалект дене
 лектеденыт . тыге XӹX курымышто марий йылме дене книга олык
 марла , курык марла да эрвел наречий дене савыкталтын . XX курым
 тӱҥалтыште эрвел ден олык марий-влаклан ик литератур йылмым
 ыштыме . тудын негызышкыже олык марий наречийын Морко-Шернур
 горовжо возын . но литератур йылме тидын дене гына серлаген
 огыл . тушко эше эрвел наречийын ятыр элементше пурен . тыге
 марий литератур йылмым чоҥымаште олык марий наречийын
 Морко-Шернур да эрвел наречийын Калтаса-Мишкан говорышт
 утларак участвоватленыт . моло говор-влакын влиянийышт тунам
 лийын огыл . лач революций деч вара гына нунат шке надырыштым
 икмыняр пыштеныт .
    но марий калык шкаланже ик литератур йылмым чоҥен кертын
 огыл . революций деч ончыч тӱрлӧ диалектла дене письменность
 вияҥмылан кӧра умбакыжым тудын литератур йылмыже кок вариант
 дене формироватлалтын . нунын негызыштышт кок диалект киен :
 олык марий да курык марий наречий .
    марий диалект-влак литератур йылмым , поснак тудын
 лексикыжым , чоҥымаште унаствоватленыт Утларакшым ты процесс
 20-шо ийлаште талышнен . тунам верысе ойыртем литератур йылмыш
 ты диалект кокла гыч лекше творческий пашаеҥ-влак гоч пурен
 шоген . тудо жапыште марла возышо-влак шукынжо шке шочмо
 кундемысе кутырымо йылмышт дене сереныт . тыге ты диалект гыч
 мыняр утларак возышо лектын , **9** тунар чотрак диалект
 литератур йылмылан влиянийым ыштен . тыгеракын , литератур йылме
 негызеш Морко-Шернур говор возын гынат , тушко туддеч посна
 эше ятыр моло ойыртем шыҥен . тиде марий литератур йылмым
 калыплымаште диалект-влакын участвоватлыме ойыртемышт .

 56  кугезе кодсо кыл   **84**
    4 апрель - Венгр Калык + республикын национальный
 пайремже . нылле ий ончыч Совет Армийын исторический
 сеҥымашыжлан кӧра тиде элым гитлеровский фашизм деч пӱтынек
 утарыме . нылле ий жапыште Совет Союз ден Венгр Калык
 Республика коклаште наука ден техника , экономика ден культура
 да моло шотыштат кыл кучымаш эре шарлен да пеҥгыдем толын .
 Венгр Калык Республика Економический Вашполыш Советысе
 эл-влак дене , эн ончычак Совет Союз дене , экономический
 отношенийым эре саемда . тушеч мемнан деке дизельный поезд ,
 " Икарус " комфортабельный автобус , сурт кайык фабрикылан
 оборудований , кочкыш продукт ( эн ончыч емыж саска ) эреак
 толын шогат . венгр-влак мемнан деч нефтьым да нефтепродуктым ,
 электроэнергийым , газым , целлюлозым , чодыра материалым ,
 хлопокым , тӱрлӧ маркан грузовой ден легковой машинам ,
 тракторым да молымат налыт .
    1971-ше ий май гыч мемнан республика ВНР-ысе Ваш область
 дене иза-шольо кылым куча . советско-венгерский келшен илыме
 шотышто Марий отделенийын составыштыже 25 коллективный член
 уло . мутлан , " Семеновский " госплемзавод ден " Сомбатхей "
 госхозысо технический персонал ден пашазе-влак шке коклаштышт
 пеҥгыде кылым кучат , нуно икте-весышт дек делегацийым
 колтылыт , ончыл опытым ваш тунемыт . Йошкар-Оласе витаминный
 завод венгр оборудований дене да тусо технологий почеш сорбитым
 луктеш . венгр-влак Волжск оласе целлюлозно-кагаз комбинатын
 пашаж дене палыме лийын шогат , нуно социалистический
 совернованийым шарен колтымо опытым шымлат .
    марий республика ден Ваш область коклаште культурный кыл
 кучымашат пеҥгыдем толеш . Венгрийыш " Марий эл " ансамбль ,
 самодеятельный артист-влак миен коштыныт . мемнан республикыште
 венгерский артист-влакым ик гана веле огыл шокшын вашлийыныт .
 ончыл производственник , уста общественник-влак турист семын
 группа дене ваш-ваш коштыт , кок эл нерген шӱнчымашыштым
 пойдарат .
    сӧралын коеш Йошкар-Олаште Ваш областьын столицыже -
 Сомбатхей ола лӱмым нумалше микрорайон . индеш пачашан ош кӱ
 полат-влак , чоҥештен каяш тарваныше йӱксӧ семын , чумырген
 шогалыныт . а Венгрийыште Сомбатхей олан " Йошкар-Ола "
 микрорайонжо эн сылне да тӱҥ кугу квартал семын тӱзланен . тудо
 Сомбатхей - Будапешт корно магистраль воктен верланен .
 мемнан мотор столицыланна 400 ий теме гын , Сомбатхей - Ваш
 областьын рӱдыжӧ - пеш ожнысо ола , тудлан 2000 ий шушаш .
    мемнан у , мотор микрорайонышто илыше-влак , очыни , огытат
 пале , кушеч тиде " сомбатхей " мутшо лектын . тудын
 этимологийже , историйже оҥай . пеш ожно тӱрлӧ кок могыр гыч
 толшо : иктыже - Индий да Средний Азий гыч , весыже -
 Прибалтика могырым Римыш **85** шумеш шуйналтше торговый
 корно кызытсе венгр Сомбатхей ола олмышто ушнен . тунам тиде
 корно ушнымаште , корнывожышто , кажне шуматкечын ярмиҥга
 пайремым эртареныт . варажым саде торгайыме верлан Сомбатхей
 лӱмым пуымо , илен-толын тушто ола кушкын , ( славян калыкын
 суббота мутшо венгр йылмыште сомбат , а марий йылмыште шумат
 семын келыштаралтын ) . икманаш , " Сомбатхей " - шуматкече
 ярмиҥга пайрем вер .
                     ...
    венгр ден марий-влак историй могырым шке семынышт мӱндыр
 родо улыт . садлан нунын илыш-йӱлаштышт , йылмыштышт да тыгак
 муро семыштышт кызытат могай-гынат икгайлык шижалтеш . наукышто
 тидым тыгерак умылтарат . пеш ожно , мемнан эра деч ятыр тӱжем
 ий ончыч , Юл кундемыште , кызытсе Муром , Кострома ола гыч
 тӱҥалын Урал курык марте , финно-угорский племена-влак
 иленыт . варажым ожнысо племена-влак тӱрлӧ исторический да
 географический условийлан кӧра эркын-эркын икте-весышт деч
 торленыт . финно-угорский племена тӱшка гыч эн ончыч угр-влак
 ( тиде группыш кызытсе хант , манси да венгр-влак пуреныт )
 эрвелыш кусненыт . нунын кокла гыч хант ден мансиже кызыт илыме
 верышкышт миен лектыныт ( Тюменский областьыште
 Ханты-мансийский национальный округ ) . а венгр-влак
 кечывалвел Уралыште кодыныт , да утларакшым нуно кызытсе
 башкир-влак олмышто верланеныт . пермяк-влак ( коми ден
 удмурт ) Уралын касвел кундемже гыч йӱдвелыш кусненыт . нуно
 марий-влак деч мӱндыркӧ каен огытыл , сандене шке коклаштышт
 кылым эре кученыт . финно-угорский племена-влакын кугу группыжо
 тӱҥ родо этнический тукым деч ойырлен да Балтийский теҥыз
 велыш лупшалтын . тыге варажым лив , эстон , ижор , вепс ,
 карел , финн-влак лийыныт , нунын деке саам-влак ( Сибирь гыч
 куснен толшо ненец тукым ) ушненыт да прибалтийско-финский
 йылме дене мутланаш тӱҥалыныт .
    венгр-влак историйыште кужу да неле илыш корным эртеныт .
 кугу куснылмаш тургым тӱҥалмеке , нуно касвелыш каеныт .
 индешымше курымышто " шем угр " племена-влак , Карпат курыкым
 вончен , тунамсе Паннониеш вераҥыныт .
    марий ден мордва-влак нерген ойлаш гын , нуно тошто верешак
 кодыныт . чынак , мордва кечывалвелыш да эрвелыш куснен , а
 марий , касвел гыч кызытсе территорийыш икмыняр куснымым шотлаш
 огыл гын , шке илыме верешыжак кодын .
    тыге , ик финно-угорский вож гыч тӱрлӧ кызытсе родо-тукым
 йылме-влак шочыныт . тӱрлӧ кундемыште нуно вес калык дене
 вашлийын , эркын-эркын шке семынышт вашталтыныт . туге гынат ,
 нуно тӱҥ йылме сыныштым да ожнысо койыш семыштым кертме семын
 арален коденыт .
                     ...
    родо-тукым йылме-влакым шымлаш шукертак тӱҥалме . тиде пашаш
 эн ончыч эше 17 курым мучаште венгр Ш Дьярмати ушнен . тудо
 финно-угорский йылмылаште , утларакшым финн да венгр коклаште ,
 икгайлыкым палемден . вара кумдан палыме лингвист да географ
 Антал Регули тиде пашаш кыртеменак пижын . тудо ончыч
 Финляндийыш миен коштын , тушто финн да саам йылмым тунемын .
 тыгодым тудо кумдан палыме М Кастрен дене палыме лийын .
 Кастренже Россий мучко ятыр гана коштын савырнен , марий
 коклаштат лийын , книгамат возен . М Кастрен дене вашлийме
 деч вара Регулиат венгр йылмын историйжым палашлан моло
 финно-угор-влак деке коштын толаш шонен пыштен . тудо пален
 налын : Урал вес могырышто хант ден манси илат . шке жапыштыже
 монах Ю Юлиан мадьяр-влакын кышашт почеш Южный Урал марте
 миен улмаш , тушто тудо мадьяр-влакын тошто верешышт йомын
 кодшо тукымыштымат муын . **86** Юлианын корныж дене Регулиат
 каяш лектын . 1849 ийыште тудо Уралыш кайымыже годым Озаҥ
 олаш шогалын . тыште тудо тылзе наре илен , марий-влакын да
 моло калыкын йылмышт , илыш-йӱлашт нерген материалым поген .
 варажым тудо манси-влак дене талук утла лийын , тушто
 манси-венгерский словарьым возен . тиде жапыштак Сибирьыште
 илыше калыкын картшым ыштен , этнографий дене кугу коллекцийым
 поген . нуно Венгрийыште этнографий музейыште кызытат
 аралалтыт . мӧҥгӧ пӧртылмыж годым тудо уэш марий кундемыште
 лийын , шошым да кеҥеж жапыште курык марий коклаште материалым
 чумырен , варажым тиде материалым шымлен , савыктен лукмо .
 путешествийыште коштмыж годым А Регули нелын черланен да ,
 Венгрийыш пӧртылмекыже , ӱмыр лугыч колен . тудын погымо
 материалже Венгерский Наука Академийын архивыштыже
 аралалтеш . южо материалжым тудын пашажым умбакыже шуйышо Б
 Буденц , З Гомбоц , Б Мункачи , Й Синнеи да молат
 кучылтыныт .
    Венгрийыште шке жапыштыже марий йылме дене посна пособий да
 словарь-влакат савыкталт лектыныт . теве Б Буденц 1864-ше
 ийыште " Марий тунеммаш " книгам да эше кок ий гыч марий йылме
 дене словарьым ( " --- " ) возен да печатлен луктын . тиде
 марий мутерже тудо жаплан кугу лийын , тушко чылаже 3710 мутым
 пуртымо да венгр ден латин йылмыш кусарыме . тыге Б Буденц
 марий йылмым Европысо калык коклаш луктын да палымым ыштен .
    1901-ше ийыште Венгрийыштак эше ик сад да шке шотшо дене эн
 кугу марий йылме словарь лектын , тудым венгр Морис Силаши
 финн йылмызе Арвид Генецын полшымыж дене луктын . тушко 6800
 наре мутым пуртымо да венгр ден немыч йылмыш кусарыме . южо
 мутшым диалект форма денат палемдыме да кӱлеш годым нунын вес
 йылме гыч пурымыштым ончыктымо .
    Венгрийыште марий йылмым да музыкальный культурым шымлыше
 моло ученый-влакат лийыныт да кызытат улыт .
    марий йылме ден фольклорым шымлыме шотышто вес элласе ученый
 кокла гыч эн ончыч венгр академик Ӧдӧн Бекем палемдыман .
 Беке дене мылам ик гана веле огыл вашлияш пернен . шарнем 1960
 ийыште Будапешт олаште эртаралтше финно-угровед-влакын первый
 Международный конгрессыштым . Венгр Наука Академийын
 зданийже . пленарный заседаний деч ончыч , коридорышто шогымо
 годым , мемнан деке икмарда кап-кылан , шыргыжалше тӱсан венгр
 толын шогале .
    - шерге уна-влак , мемнан деке толмыланда моткоч куаненам ,
 - саде венгрет йӧршеш марла каласыш да кидым шокшын кормыжтыш .
    чал ӱпан , марла кутырышо еҥет академик Беке ыле . Беке
 марий йылмым шымлыше ятыр специалистым ямдылен , марий йылме
 дене тудын шке школжо лийын . эше 1930-шо ийлаште Будапештыште
 тудын вуйлатымыже почеш финский ученый Пааво Сиро марий
 йылмым тунемын , марий йылме дене погымо материалым
 редактироватлен . варажым П Сиро Паасоненын погымо
 материалжым савыктен луктын , а материалжым Паасонен эше 1900
 ийыштак Бирск ( Пӱрӧ ) ола воктен илыше марий-влак коклаште
 поген улмаш . Ӧ Бекен ученикше кокла гыч тыгак Й Эрдӧди ,
 Г Берецки ( Венгрий ) , Дь Марк ( Эстоний ) , Т Шӧбӧк
 ( США ) , В Лыткин ( СССР ) да молымат палемдаш лиеш .
 тыге марий йылмым , фольклорым шымлыме да тунемме шотышто
 Венгрийыште моткоч сай школ ышталтын .
    академик шке научный пашажым венгр йылмын диалектше-влакым
 тунеммаш гыч тӱҥалын да шкенжын первый пашажым 1905 ийыштак
 печатлен улмаш . варажым тудо марий йылмым тунемаш тӱҥалын .
    1911 ийыште 28 ияш улмыж годым Ӧ Беке марий йылме дене
 монументальный пашам - " Марий йылме грамматикым " савыктен
 луктын . Языкознаний институтын старший научный пашаеҥже
 профессор **87** К Е Майтинская тиде книгам пеш кӱкшын
 аклен . Ӧ Бекен тиде книгажым ме первый научный марий
 грамматика манын кертына . тудын научный кӱлешлыкше таче
 мартеат йомын огыл . тыгай кугу пашам возаш Ӧ Беке тылеч
 ончыч Рамштедтын , Порккан , Генецын , Паасоненын да
 моло-влакынат погымо материалыштым моштен кучылтын .
    автор марий грамматикыште йӱк составлан да марий йылмын
 грамматический стройжылан качественный описанийым пуа . тыште
 исторический грамматикыланат ятыр верым ойырымо , йӱк-влакым ,
 тыгак грамматический форма-влакым родственный йылме-влак дене
 таҥастарыме .
    икымше тӱнямбал сар жапыште Венгр Наука Академийын
 кӱштымыж почеш Ӧ Беке пленыш логалше 28 марий деч шуко
 материалым поген . ученыйын информаторжо коклаште Йошкар-Ола
 воктенысе Кукшыкорем ял гыч Фегор Ивайков , Турша-Мучаш
 гыч ( Оршанка ) Дмитрий Рыбаков , Исменца ( Звенигово )
 гыч Кузьма Кириллов , Кугу Моламас ( Звенигово ) гыч
 Григорий Николаев , Кӱшнур гыч Игнатий Никитин , Ушӱттӱр
 ( Звенигово ) гыч Кирилл Николаев , Йоласал гыч Григорий
 Александров да молат лийыныт .
    Бекен ойлымыжо почеш , марий-влак ученыйлан кӱлшӧ оҥай
 материалым уло кумыл дене каласкаленыт . пленный-влак коклаште
 тале ушан , талантан еҥ-влакат лийыныт , южышт уста йомакче
 улмышт дене ойыртемалтыныт . мутлан , Кировский область ,
 Уржум районысо Печан-Починка ( Петрушино ) ял марий Данил
 Лебедев ученыйлан 78 йомакым каласкален пуэн . тидыже
 фольклорым погымо практикыште моткоч шагал лийше факт . тидын
 нерген ученый тыге палемда : Эмануил Косквин Лотарингийыште
 88 йомакым , Берзе Наги Янош венгр-влак коклаште 65 йомакым
 тӱрлӧ яллаште погеныт гын , Лебедев шкетынак тынар поян
 материалым пуэн . Ӧ Беке тыгак Лебедев деч 33 мурым , 196
 калык мутым , 119 туштым , " йӱкшыктарыме  , сымыстарыме "
 нерген 181 заклинаний манмым , марий калыкын тӱрлӧ илыш-йӱлаже
 нерген 30 ойлымашым возен налын . Данил Лебедев деч налме
 поян материалым Ӧ Беке 1938 ийыште Хельсинкиште 649
 страницан книгаш печатлен луктын .
    вот тыге Венгрийыште марий йылмын фольклоржо да
 диалектологийже нерген шуко материалым погымо . ученыйын лукмо
 книгалаште олык марий , курык марий , эрвел марий да Яранск
 наречий коклаште улшо ойыртемышлам раш ужын кертына . Ӧ Беке
 Вӱтла ден Малмыж марий-влак коклаште ойыртемалтше диалектым
 почын пуэн . каласаш кӱлеш , тудо жапыште тиде ойыртемжым
 ученый-влак кокла гыч иктат пален огыл .
    финн профессор Е Итконенын ик обзорный статьяште возымыжо
 дене келшыде огына керт . тудо Ӧ Бекем марий эпосым погымаште
 эн кугу еҥлан шотла : Ӧ Бекен чыла погымыжо лу тӱжем страница
 утла лиеш . марий йылмым шымлыше чыла ученый-влакын пашаштым
 иктыш чумырет гын веле тынарышке шуэш .
    Ӧ Беке погымо материалжым буржуазный Венгрийыште ятыр жап
 публиковатлен кертын огыл . сандене тудлан вес элыште печатлаш
 логалын . мутлан : " --- " книга ( Вена - Лейпциг , 1929
 ий ) . " --- " ( Осло , 1931 ий ) , " --- " ( Эстоний ,
 1937 , 1939 ийла ) .
    ученыйлан пашам ышташыже Калык демократический Венгрийыште
 гына кӱлеш йӧн лийын . тудо Будапешт университет пелен
 финно-угорский йылме-влакым шымлыше интитутын директоржылан
 ыштен . самырык специалист-влакым ямдылыме пашалан шуко вийым
 пыштен , умбакыжат марий текст-влакым погымо сборниклам
 луктын . 1951 ийыште " --- " ( 692 стр ) , а 1957 ийыште
 " --- " ( 360 стр ) книга-влакым савыктен .
    Ӧ Беке тыгак марий йылмын ныл томан диалектологический
 словарьжым **88** ямдылен . ме ученыйым текстым погышо семын
 веле огыл , но тыгак пашам серьезно ыштыше
 исследователь-теоретик семын палена .
    марий йылмын грамматикыже деч посна тудо фонетика , лексика
 нерген ятыр статьям возен . марий ден чуваш калыкын йылмышт
 коклаште улшо кыл нерген возымо пашажым поснак палемдыман .
 " --- " статьяжат пеш оҥайын возалтын . уста ученый
 финно-угорский , индоевропейский йылме-влак нерген оригинальный
 статья-влакым возен . чылаже тудо 2000 утла научный трудым ,
 статьям серен .
    1960 ийыште Ӧ Бекелан наукышто ятыр ий чарныде пашам
 ыштымыжлан Венгерский Калык Республикын эн кӱкшӧ наградыжым
 - Кошут лӱмеш премийым - пуымо .
    кугу ученый марий-влакым ужаш толаш шукертак шонен . тудын
 поро шонымыжо шукталтын : 1961 ийыште Ӧдӧн Беке мемнан
 республикыште лийын , наукын , культура ден экономикын чапле
 сеҥымашыштым шке шинчаж денак ужын . эрыкан марий калыкын
 пеледалт толмыжлан академик уло чонжо дене куанен .
    Йошкар-Олаш толын кайымекыже , академик Ӧ Беке кужунак
 илен огыл , тудын ӱмырзӧ лугыч кӱрылтын .
    кугу ученыйын тунемшыже-влак тудын пашажым умбакыже виктарен
 шогат . нунын коклаште Й Эрдӧди , Г Берецки да молат улыт .
 Йожеф Эрдӧди марий темылан " --- " диссертацийым возен да
 тудым Венгрийыште арален , тудо Йошкар-Олаштат лийын , марла
 марла удан огыл кутыра . Л Этваш лӱмеш Будапешт оласе
 университетын профессоржо Габор Берецкин творческий пашажым
 поснак палемдаш кӱлеш . тудо марий йылме дене поян материалын
 поген да " --- " лӱман шке пашажым Ленинградский
 университетыште арален , наука кандидат степеньым налын . шке
 диссертацийыштыже Г Берецки марий йылмыште финно-угорский
 акрет годсо жап гыч аралалт кодшо 900 наре мутым ончыкта .
 тидыже мыланна пеш оҥай : шоналташ веле , финно-угорский йылмын
 шаланымыжлан куд тӱжем ият шуэш , а марий йылмыште - тыгай
 аралалт кодшо поян мут вож тӱшка ! нунын кокла гыч икмыняр
 мутшым ончыкташат лиеш . мутлан : теле - венгрла теел , фин
 талви , морд теле ; лум - венгр лом , фин луми , морд лов ;
 поро - венгр фура , фин парас , морд паро ; тый - венгр те ,
 тен , фин сина ( тина ) , морд тон да т м . тыгай мут-влакше
 шукыж годым посна родо-тукым йылмылаште йӧршын ик семынак
 йоҥгалтыт .
    + г Берецки университетыште марий йылме да литература
 отделенийыште туныкта . шкеже мемнан дене шуко гана лиеден ,
 тудо диалектологий материалым чыла районлаштат , манаш лиеш ,
 поген . лабор марла сайын кутыра . тудын материалже тӱрлӧ
 изданийлаште посна статья семын савыкталтын . икана диалектный
 материалым магнитофон пленкыш возымыжо годым тудын дене оҥай
 случай лийын .
    " Мари-Турекыште ик ӱдырамашын кутырымыжым возымем годым ,
 мый вес эл гыч улам , манын каласышым . тудо йӧршын ыш ӱшане .
    - айда ойлыштат , могай тый иностранец , вет марияк
 улатыс ... "
    тиде вате венгр улмемлан ӱшанен огыл .
    чынжымак , Г Берецки марла сай кутыра да марий йылме
 структурым , эн ончыч лексический составым келгын шымла . тудо
 исторический фонетика дене диссертацийым ямдыла , вашке
 филологический наука доктор лийшаш . тыгодымак тудо тӱрлӧ
 финно-угорский йылмыла гыч венгр йылмыш сылнымут
 произведений-влакым кусаркала . тыгак тудо эстон да финн йылмым
 пала , тудын пелашыжат эстонка .
    ме тымарте иза-шольо Венгр Калык Республикыште марий
 йылмым шымлыме нерген ойлышна . каласаш кӱлеш , марий йылмым
 тыгак **89** Финляндийыште , ГДР+-ыште , ФРГ-ыште ,
 Австрийыште , Швейцарийыште , Америкыште да моло эллаштат
 тунемыт да шымлен шогат .

 57  марла книган тӱҥалтышыже   **100**
     ( первый марий грамматикын лекмыжлан - 200 ий )
    шуко шотышто ойыртемалтеш марла кнага нергеште XVӹӹӹ курым .
 тиде пагытыште марий йоча-влакат миссионер школласе парт
 коклашке изин-изин шинчаш тӱҥалыныт , первый марий мут-влак ош
 кагаз ӱмбак возыныт , марий калык да тудын йылмыже нерген
 книга-влак , чӱдын гынат , коедаш тӱҥалыныт ( Г Миллер , И
 Фишер , И Фальк ) , мутер шочын , почеламут-влак
 возалтыныт , первый марий грамматика савыкталт лектын .
    марла кнага памятник радамыште эн ончыл верым , мутат уке ,
 грамматика налеш . тиде - марий йылме нерген эн первый
 шымлымаш . тудо лач 200 ий ончыч 1775 ийыште Петербург олаш
 савыкталтын . лӱмзат шке шотан : " --- " . грамматикым рушла
 серыме , но пример ден мут-влак чыла марла пуалтыныт . тиражше
 - 300 экземпляр .
    книган авторжылан шукынжо Озаҥ оласе архиепископ Вениамин
 Пуцек-Григоровичым ( 1706 - 1782 ) шотлат . тудо шке жапшылан
 кугун тунемше еҥ лийын . шуко йылмым шинчен . шочын тудо
 Украин мландеш , Лохвицы олаш . ачаже украинец , аваже поляк
 ӱдырамаш . Киевыште духовный академийым пытарымек , 1732
 ийыште Озаҥыш пашам ышташ толын да тушто 1744 ий марте лийын ,
 марий калык да тудын йылмыже дене первый гана вашлийын .
 икмыняр ий тӱрлӧ епархийлаште ыштен коштмеке , 1762 ийыште угыч
 Озаҥыш пӧртылын . лач тунамак , очыни , марий йылмылан келгын
 пижын .
    но грамматикым возышын лӱмжым книгаште ончыктымо огыл .
 сандене автор нерген тӱрлӧ шонымаш уло . иктышт тудым моло
 огыл , а В Пуцек-Григорович гына возен кертын , но лӱмжӧ Е
 Пугачев пашаш логалмылан кӧра возалтын огыл , маныт ( чынак ,
 В Пуцек-Григорович ныл тылзе тюрьмаште шинчен , тудым
 Пугачевлан 3000 теҥге оксам пуымылан титакленыт ) . вес
 шонымашат уло . саде книгалан Америкыште серыме ончылмутышто
 ( грамматикым 1956 ийыште Америкыште угыч печатлен
 луктыныт ) , чуваш йылмызе В Г Егоров семынак , В
 Пуцек-Григорович шкет гына возен кертын огыл , маныт . тидын
 дене келшашат лиеш . чынжымак , марий йылмым эше кӱлеш семын
 палыдыме , йӧршеш ӧрдыж еҥ тудын чыла диалект ойыртемже йотке
 пален кертеш ыле мо ? очыни , уке . адакшым тиде гутлаштак
 лекше эше кок тыгаяк грамматикынат ( удмурт ден чувашын )
 авторжылан тудымак шотлат . тыгай кӱчык жапыште кум кугу книгам
 возен шукташ , очыни , куштылгак огыл .
    чыла тиде теве могай шонымашыш конден кертеш - первый марий
 грамматикын авторжо весе огыл , а марий еҥак лийын , векат ,
 шкетын огыл . тунам Озаҥыште ятыр марий йоча миссионер
 школлаште тунемын , шагал огыл марий еҥ миссионерыш лектын ,
 кӱлеш шинчымашым налын . нунын кокла гыч южышт , мутат уке ,
 книгам возаш йӧршат лийыныт . мо-гынат грамматика В
 Пуцек-Григоровичын кидыш логалде лектын огыл . тудо марий
 автор-влакым возаш туныктен , шочмо йылмым лончылымо пашаштым
 вуйлатен , кузе ыштышашым ончыктен , манын шонаш лиеш .
    первый марий йылме лончыш - кугу книга . тудын 136
 лостыкыштыжо мемнан йылмынам тӱрлӧ могырым нергелаш тыршыме .
 тыште лӱм мут , пале мут , чот мут , олмештыш мут , глагол ,
 предлог , наречий , междометий нерген ойлалтеш . моло деч
 тӱрысрак лӱм мут ден глаголым лончылымо . грамматикыште нунын
 вашталтмышт , ойыртемышт пуалтеш , лӱм мутын кок склоненийже ,
 куд падежше , глаголын кок спряженийже , ныл залогшо , вич
 наклоненийже , ныл жапше , числа да лицаже ончыкталтеш .
    грамматикыште фонетика ужаш уке . алфавитым кызытсе семын
 посна ойырен пуымо огыл . туге гынат книгасе пример негызеш
 тудым чумыраш лиеш .
    марий йылмым кагаз ӱмбак пышташ автор руш алфавитым
 кучылтын . алфавит ик калык деч весе дек ожно шукыж годым
 религий дене пырля толын . тыгак марий коклаш христиан верам
 шарымаш руш алфавитым конден . автор але тунам марий йылмын
 ойыртемжым тӱрыснек умылен шуктен огыл , сандене руш алфавитым
 йӧршеш вашталтыде гаяк пуртен . но марий йылмыште тугай
 йӱк-влак улыт , кудылан рушышто посна буква уке . тидым автор
 шижын огыл , манаш ок лий . садлан руш алфавитым марийлан
 келыштараш тӧчен . мутлан , Ҥ йӱкым ончыкташ грамматикыште нг
 знакым ( онга , меранг ) , Г-лан ( тудо руш Г деч
 лончалт-йончен лекмыж дене ойыртемалтеш ) - г буквам ( ага ,
 шога ) , **101** Ӧ-лан - --- , Ӱ-лан - --- пале-влакым
 кучылтын . нине буквам чыла вереак моштен кучылтмо огыл гынат ,
 тыгай тӱҥалтыш алфавитым марий йылмылан келыштарыме нерген раш
 ойла .
    мут-влакым возымаштат шагал огыл йоҥылыш уло , уто
 буква-влак пурен каеныт , рашлык ок сите . но тидлан авторым
 пеш шылталаш ок кӱл , вет тудо ты пашаште але у корным тошкен ,
 вий-арже шутымо семын лийжак манын ышташ тӧчен . книгаште
 авторын йылмым шижын моштымыжат рашак палдырна . шуко шотышто
 марла возымо кызытсе деч пешыже огеш торло . тидым лабиальный
 гармоний манмым ( кудо , пӱгӧ ) , мут мучашсе ж , з , чот
 мут-влакым возымаште да моло вереат ужаш лиеш . возышо еҥ марий
 йылмым сай пален - теве мо коеш грамматикын орфографийже гыч .
    шочмо йылмынан мутерже кушкын толмо корным грамматикысе
 мут-влак изиш рашемдаш полшат . книгашке чылаже 1000 утла шомак
 пурталтын . нуным список семын посна ойлымаш ужашлан шеледен
 пуымо . тӱҥ шотышто нуно кызытсе дене иктак улыт . но тушто
 кызыт йомшо мутат шагал огыл . теве , мутлан , сук ( рушлаже -
 порука ) , цапкын ( почтарь ) , лепш ( колыбель ) , тагдуш
 ( приятель ) , уштем ( зову ) , ушталам ( призываю ) , т м .
 южышт кызыт шке значенийыштым вашталтеныт : тӧра " судья "
 манын пуымо ( кызыт - начальник ) , ньогар - слуга ( кызыт -
 изи йоча ) , мардеж - погода , яклака - молодец ( кызыт -
 скользкий ) .
    грамматика лекме жап марте марий калык 200 ий утла Руш
 кугыжаныште илен . кок калык кокласе кылат ты жапыште эркын
 ушнен толын . марий йылмыш изин-изин руш мут-влак шыҥаш
 тӱҥалыныт . грамматикын мутержат тидым ончыкта : жара ,
 пичал , ужаба , тияк , окна , киняга . но тунам руш мут марий
 йылмыште але шагал лийын , кӱсынлымӧ шомак тӱҥ шотышто лӱм мут
 тӱшка дене веле серлаген .
    марла кнага ден литератур йылме вияҥме корно ӱмбалне 1775
 ийысе грамматика посна верым налын шога . марла книгам лукташ
 тӱҥалме пашан тӱҥ-вожышкыжо логалын , тудо марий культурылан
 кугу суапым ыштен коден . грамматика марла кнагалан корным
 почын . тиде корно тунам кумда лийын огыл гынат , марла кнага
 сӧремеш палынак сералт кодын . тудын дене марий пашаеҥ-влак
 тунемыныт . учебник шотеш кучылталтмыжлан кӧра грамматика марий
 йылмым тунемаш кумылым луктын шоген . тиде чылажат черке лӱм
 дене шукталтын , марий калыкым христиан вера дене
 " волгалтараш " шонен веле ышталтын гынат , курымашлык ийым
 тӧргалтен - марла книга паша верже гыч тарванем . сандене 1775
 ийысе грамматикым ик шотшо дене литератур йылмын памятникшылан
 шотлашат амал уло . мутат уке , грамматика литератур йылмым
 шочыктен огыл , но ончыкыжым нерешташыже рокым пушкыдемден
 ямдылаш полшен . литератур йылме - исторический категорий ,
 тудын атыланаш тӱҥалме жапшым калык илыш-кылым шотыш налын веле
 чын каласаш лиеш . первый грамматикынат шке акшым тыге гына
 аклыман .
    грамматика деч вара лекше чыла марла книга тудын кышам
 тошкен вияҥыныт , шуко шотышто тудым поктеныт . тидыже нунын
 орфографийыштышт раш палдырна .
    тидак шижалтеш 1782 , 1785 ийлаште савыкталтше
 почеламутлаште , XӹX курым тӱҥалтыште лукмо марла книгалаште ,
 А Альбинскийын грамматикыштыже , Н И Ильминскийын
 системыштыже , 70-шо ийласе кусарыме паша комиссийын уэмдыме
 орфографийыштыже . нуно чыланат грамматикын орфографийжылан
 эҥертеныт .
    кнагаште марий грамматика ден мутвундым ик кышкарыш чумырен
 келыштарыме кужу корнышто тӱҥалтыш ошкылым ыштыме . тӱҥ шотышто
 тушто , кызытсе семын ойлаш гын , Йошкар-Ола диалектым
 кучылтмо . ты йылме ойыртемым лӱмын ойырен налме огыл . но
 умбакыжат марий кнага йылме вияҥме корно ты кыша почешак кая
 гын , марий калыклан да тудын литератур йылмыжлан кугу суап
 лийын кодеш ыле . молан манаш гын , Йошкар-Ола диалект олык
 ден курык марий-влакым ушен шогышо йылме кӱвар гаяк . варажым ,
 Совет власть жапыште , ик литератур йылмым чоҥымаште ӱшанле
 эҥертыш лийын кертеш ыле .
    но грамматика тӱрыснек тиде диалект негызеш гына сералтын
 огыл . шке книгажым автор тӱрлӧ вере илыше марий еҥлан
 келыштараш тӧчен . тидлан тудо тӱрлӧ диалект мутым кучылтын .
 таҥастарыза теве : нилит , шилиж , кубулцо - волжский говор
 гыч , цон , каце , волгонцо да ятыр моло - Йошкар-Ола говор
 гыч , кече , кас , пӧрткайык - Морко-Шернур могыр гыч ,
 пелак , саська , мындер - эрвел кундемла гыч налалтыныт .
    тыге ойыркалымаш , ик могырым , тӱрлӧ верла гыч лекше
 марий-влакын пырля шинчын возымыштлан кӧрат лийын кертын . но
 вес могырым , возышо-влак тудым тӱрлӧ марий-влаклан келыштараш
 тӧченыт , вет грамматикым руш миссионерлан веле огыл , тыгак
 миссионер школлаште тунемше марий икшыве-влакланат полыш семын
 ямдылыме .
    мутат уке , грамматика марий йылмым литературный норма
 кышкарыш пуртен кертын огыл . тидлан тунам ни йӧнат , ни
 келшыше илыш-кылат лийын огыл . туге гынат марий кнага пашам
 ворандарымаште тудын суапше кугу . тудо марла кнага пашаште
 пӧрдшӧ-влак кумдан кучылтыныт . грамматика ик тукым марийым
 веле огыл шочмо йылмыже деке кумылаҥден шоген . возышо-влак
 революций деч ончычат ятыр марла книгам луктыныт , марий
 литератур йылмылан пеҥгыде вожым колташ у пасум пургыжтарен
 ямдыленыт .

 58  В Сузын прозыжо да реализм   **92**
    марий литературышто Владимир Сузым ( Владимир Павлович
 Семенов ) ме оҥай ойлымаш-влакын авторышт семын палена . тудо
 поснак ял илыш нерген шуко возен . ялеш шочын кушшо , пӱтынь
 илышыжым ял калык дене ойыраш лийдымын кылдыше писатель
 Коммунист партий вуйлатыме почеш кресаньыкын у илыш корныш
 лекмыжым , тиде корнышто тошто ден уын тавадаҥ вашпижмыштым ,
 пӱтынь марий кундемыште колхоз илышын сеҥымыжым шке шинчаж денак
 ужын . ужын веле огыл , у илыш , совет власть сеҥыже манын ,
 тудо уло вийже , моштымашыж дене тыршен , незер-влакым волгыдо
 илышыш лукмо пашалан уло шӱм тулжым пуэн .
    Козьмодемьянск оласе педучилищым тунем лекмекше , Владимир
 Павлович 1930 ийыште райгазет редакцийыште корреспондент лийын
 ышташ тӱҥалеш , тунамсе ял илыш нерген шуко статьям , очеркым
 воза . социализмын сеҥымыже , класс тушманын пашажым яндар вӱдыш
 лукмо тудын журналист пашаштыже тӱҥ тема лийыныт . шуко жапат ок
 эрте , шочмо ялыштыже тудым колхозым вуйлаташ сайлен шогалтат .
 тидыже ончыкылык писательлан илышым утларак келгын умылаш кугу
 йӧным ышта , сылнымутан произведенийлам возаш поян материалым
 пуа .
    Владимир Павловичым шӱмжӧ эреак литература пашашке ӱжын .
 ик талук колхозым вуйлатымеке , тудо адак газет пашашке пӧртылеш
 да Кугу Отечественный сарыш кайымешкыже редакцийыште ,
 издательствылаште тырша . сарын первый кечылаж гычак фронтыш
 кая , фашист-влак ваштареш талын кредалеш . сар корно писательын
 илыш умылымашыжым , ушакылжым пӱсемда .
    В Сузын пӱтынь илышыже шочмо калыкын илышыже , пашаже ,
 куанже , ойгыжо дене ойыраш лийдымын кылдалтын . тидыже илышым
 келгын да чын ончыктышо произведений-влакым возымо пашаште
 тудлан ӱшанле эҥертыш лийын . тӱҥалтыш жапыштак В Сузы ялыште
 пӱсӧ класс кучедалмашым , колхозым ыштыме первый ийлам сӱретлен
 ончыктышо " Вакш йоҥышта " , " Тошто годым " , " Ондрий
 Йыван " , " Илымыште " , " Окмак " ойлымаш-влакым воза . нине
 ойлымаш-влак кумлымшо ийла тӱҥалтыште савыкталтыныт . ялын
 социализм корныш пеҥгыдын шогалмыжым класс ушманын вийже
 лунчыргымым " Тунемше-влак " , " Презе ончышо-влак "
 ойлымашлаште почеш . тудо тыгак марий ялын тошто , пычкемыш
 илышыжым сӱретлыше ойлымаш-влакымат ятыр возен . лач тыгай улыт
 " Кӱтӱчӧ " , " Илыш корно " , " Тунемше-влакын
 кучедалмышт " , " Лӱен шуымо ӱшан " , " Васли " ойлымаш-влак .
 нине произведенийлаште писатель айдемын пӱтынь пӱрымашыжым ,
 ончыкылык илышыжым каргыше шучко жапым ончыкта . тидын годымак
 Владимир Сузы лудшын уш-акылышкыже , шӱм-чонышкыжо моткоч
 шергакан ойым шыҥдара : пиалым калыклан революций веле пуа . лач
 тиде шонымаш ожно годымсо неле жапым да колхозлан кӧра лийше
 улан илышым ончыктышо ойлымаш-влакым иктыш уша да , ӱ ден тоштым
 таҥастарен , революцийын калыклан чынжымак волгыдо корным
 почмыжым лудшо ончылан келгын да ӱшандарен почеш .
    тошто илыш-йӱлам каргыше да совет айдемын чон моторлыкшым
 моктышо ойлымаш-влакым В Сузын творчествыштыже поснак кӱкшын
 аклыман . тиде темым писатель " Руаш Петр " , " Нерыше " ,
 " Шоҥго шоло " , " Лӱдыкшӧ ошкыл " ойлымашлаштыже мастарын ,
 келгын , ӱшандарен почеш .
    " Великий да простой айдеме " ойлымаш В Сузын
 творчествыштыже посна верым налын шога . тыште автор чыла
 шемерын вождышо В И Ленин нерген воза . ойлымаш ял калыкын
 Москвашке Ленин деке колтымо еҥ ден пӱтынь шемерын вождь
 коклаште мутланымаш семыҥ чоҥалтын . марий-влак шке ял лӱмыштым
 вашталтынешт , тидын нерген законым нуно вождьын шке кидше гычак
 налаш шонат . писатель Ленинын моткоч кугу он вождь , тидын
 годымак пеш проста айдеме улмыжым мастарын , ӱшандарен сӱретла .
    тыге лийшын , В Сузы шке творчествыштыже илышын пеш кӱлешан
 да пӱсӧ йодышыжо-влакым тарватен да нунылан чын вашмутым пуэн .
 тудын ойлымашлажым идейно-художественный задача велым аклаш
 гын , тыге каласен кертына : писатель кӱлешан проблема-влакым
 нӧлталеш да нуным решатлаш чыла мастарлыкшым пуа . совет
 писатель-влакын ойлымашыштым кумдан да келгын шымлыше критик А
 В Огнев " --- " книгаштыже тиде жанрын ойыртемже нерген
 возышыжла , тыге палемда : " кугу проблемым тарватыше сай
 ойлымаш возышо авторын шке шочмо калыкшын шӱм-чонжым , ойгыжым ,
 пиалжым моткоч келгын **93** да кумдан умылымыж нерген , кызытак
 рашемдаш кӱлшӧ социальный да нравственный йодышлам решатлымаште
 тудын шочмо калыкшылан пешак полшаш тыршымыж нерген ойла " .
 критикын тиде ойжо В Сузын ойлымашлажым умылаш , нуным чын
 аклаш кугун полшат . мо нерген В Огнев воза , ме тидым
 чылажымат писательын произведенийлаштыже муын кертына , В
 Сузын ойлымаш жанрым ойырен налмыжым , очыни , лач тидын денак
 умылтарыман . ойлымаш тачысе кечым , лудшын шинчаж ончылнак
 эртыше илышым сӱретлен ончыкташ кугу йӧным пуа , тудо писынрак
 возалтеш да лудшо дек кӱчык жапыште шуын кертеш . тиде велат
 огыл , ойлымаш илыш гыч налме явленийым , образым утларак пӱсӧ
 вашпижмаш , тале кучедалмаш гоч да сылнын , лудшын шӱм-чонешыже
 келге кышам коден кертше йӧн дене почын пуаш полша .
    Владимир Сузын ойлымашлаже илышыште чынжымак лийше але
 тыгерак лийын кертше материал негызеш возалтыныт , сюжетышт дене
 проста улыт . герой-влакат шуко огытыл . автор шке
 произведенийжым тӱҥ шотышто социальный але нравственный конфликт
 негызеш чоҥа . ойлымаш кужу жапым ок авалте , действий лийме
 верат раш . ойырен налме событий ден факт-влак писательын мом
 каласаш шонымыжлан , произведенийын идейжылан лач келшен толыт .
 В Сузы шке творчествыштыже илышыште улшо у , волгыдо шӱлышым ,
 ончык наҥгайыше вийым мокта , айдеме шӱм-чоныш , айдеме ушыш
 порылык верч вуйын шогаш кӱлмӧ шонымашым шыҥдара . тыге сай
 койыш-шоктышлан ончыл шонымашлан вияҥашышт , тӱрлӧ торым , тошто
 йӱлам сеҥаш полша .
    писательлан событий огыл , а социализм саманеш шочыктымо
 эрык , айдемын эре кушкын , вияҥ толмыжо , тудын шӱм-чонжо
 яндарештмаште  , шуаралтмаште ойырен налме событийын кузе
 полшымыжо шерге . сандене мо , кузе лиймым ончыктышыжла ,
 писатель кресаньыкын шӱм-чоныштыжо , уш-акылыштыже лийше
 вашталтышын негызшымак почаш , умылтараш тырша . тиде вашталтыш
 шке ок тол , тудым пӱсӧ кучедалмаш , икте-весылан ваштареш
 виктаралтше тӱрлӧ шонымаш , илышым кок семын умылымо кокласе
 вашпижмаш конда .
    южо ойлымашыже писательын шке илышыштыже лийше материал
 негызеш возалтын ( " Илыш корно " ) , а южыжо документ негызан
 улыт ( " Тунемше-влакын кучедалмышт " , " великий да простой
 айдеме " ) . но проблема , чоҥалтме ойыртем , стиль шотышто нуно
 писательын реализм шӱлышан ойлымашлаж дене иктӧрак шогат , манаш
 лиеш .
    шукыж годым писатель йорло ден поянын , яндар чонан айдеме
 ден шакше койыш-шоктышан еҥын ойыртемыштым , мо верч илымыштым
 рашемдаш тырша . тиде могырым ончалаш гын , В Сузын чыла
 ойлымашыжат икгай улыт . ваштарешла шогышо кок вийын
 вашпижмашышт ойлымашын действийжым писештараш поснак чот
 полшат . лач тыгай улыт " Ондрий Йыван " , " Вакш йоҥышта " ,
 " Изи Миша " , " Идымыште " . нуно творческий пашам тӱҥалме
 первый ийлаште возалтыныт , колхозым ышташ тӱҥалме жапым
 ончыктат да пӱсӧ класс кучедалмашым сӱретлат . кажне ойлымаш
 социализмын сеҥымыжлан кугу ӱшаным шочыкта . сюжет ялысе класс
 кучедалмаш гоч вияҥеш . ик велыште колхоз верч вуйын шогышо
 еҥ-влакым ужына . тиде Алексей , Роман , Семен . нунын йыр
 тӱшка озанлыкын пайдале улмыжым умылышо да тидлан кӧрак партий
 ден правительствын колхоз нерген пунчалыштым сайлан шотлышо
 еҥ-влак чумыргат . тыгай улыт йорло Ондрий Йыван , самырык
 кресаньык Опанас , ончычсо тарзе Кокур Павыл . а теве кулак
 Ямок Петр ден ватыже , Опанасын ачаже , вакш оза Микыта
 нунын шонымашыштлан тореш улыт .
    йорло-влаклан колхоз илыш келша . санденак нуно , мутлан ,
 Ондрий Йыван , колхозыш эн ончыч пурат да моло-влакымат шке
 почешышт ӱжыт . но социализмын тушманже-влак нунылан у илыш
 корныш лекташышт тӱрлӧ семынат чаракым ыштылыт . тыге пӱсӧ
 кучедалмаш ылыжеш . вашпижмаш социализм велыш шогышо вийын
 сеҥымыж дене пыта . В Сузын шуко ойлымашыже тыгай мучашан . у
 илыш верч кучедалмаш еҥ-влакым социализм саманлан келшыше
 койыш-шоктыш дене пойдара : нуно лӱддымӧ лийыт , чын верч ,
 тӱшка интерес . колхоз верч вуйын шогаш тунемыт , шуаралтыт ,
 шкешт гаяк незер кокла гыч лекше марий-влакым утларак чаманаш
 тунемыт да нунылан полшаш эре ямде лийыт .
    Ондрий Йыван , мутлан , колхозлан эн шыгыр годым
 коктеланыше пошкудыжлан тӱргоч сырыде , " эх , ораде ! " гына
 манын пелешта . тудо умыла : кызыт огыл гын , вара , но
 пошкудыжо садак колхозыш пура . садланак тудо шыдылан вийым ок
 пу , пошкудыжым порын , чаманен вурса . Кокур Павылат шуко
 шотышто Ондрий Йыван дене икгайрак айдеме . тудо совет
 властьын йорло-влаклан пуымо правам аралаш кеч-кунамат ямде ,
 тидлан шке илышыжымат ок чамане .
    колхоз тымарте ялыште озаланыше-влаклан мучашым конда .
 тидлан верчынак нуно тошто илышым арален кодаш вуйын шогат .
 пӱсӧ вашпижмаш нунын шакше шӱм-чонан улмыштым , шучко койышыштым
 тичмашнек тӱжваке луктеш . мутлан , тошто вакш оза Микыта
 ончычсо тарзыжым пуштнеже , Опанасын ачаже чыла калык ончылан
 вуеш шушо эргыжым кыра .
    икте-весышт ваштареш шогышо тӱрлӧ характер-влакым пӱсӧ
 вашпижмаш гоч сӱретлышыжла , писатель шке геройжо-влакын
 ончыкылык илышлан , колхоз яллан моткоч кӱлшо койыш-шоктышышт
 шочаш тӱҥалмым ончыкта да тиде поро вашталтышын варажым эшеат
 чот вияҥмыжлан ӱшаным ылыжта .
    характер-влакым ваштарешла ончыктымо йӧным писатель " Илыш
 корно " ойлымаштыже поснак келыштарен кучылтеш . идей шот дене
 тиде ойлымаш М Горькийын " --- " повестьше гайрак . тыште
 **94** В Сузы кугу пролетарский писатель семынак ораде тукымым
 титакла , шке деч вийдымыракым мыскылыше-влакым карга . изи
 Лаемыр ача лийшын суртышто моткоч орланен ила . Лаемырым
 арален налаш аважынат вийже ок сите , вет шкет озанлык дене
 илыше сурт оза нигӧм ок колышт , ок жапле , мом шона , тудым
 ышта . туге гынат тиде поро ӱдырамаш шке икшывыжын илышыжым
 куштылемдаш чыла семынат тырша , кертмыжымат , кертдымыжымат
 ышта . шке эргыжым уло чон дене йӧратыше ӱдырамашлан ваштареш
 автор Пелшинчан Костя ден Маринан характерыштым сӱретла .
 шакше чонан нине кок еҥ эре осал паша гына лектын шога . тыге
 писател8 20-шо ийла тӱҥалтыште яллаште нимогай законым шотыш
 налде илымашым карга да чыла шотыштат , тыгак еш илышыштат
 социализмлан келшыше илыш-йӱлам шыҥдараш ӱжеш .
    В Сузы тӱҥалтыш жапыштак тиде але вес класс гыч лекше
 характер-влакым ваштарешла ончыктымо йӧным кумдан кучылтын .
 кумлымшо ийла мучаште да витлымше ийлаште возымаштыже у жаплан
 келшыше у герой-влакым ончыкта гынат , писатель тиде йӧнланак
 эҥерта . тидым ме " Студент-влак " , " Презе ончышӧ-влак " ,
 " Шоҥго ваштар " , " Руаш Петр " , " Нерыше " ойлымашлаште
 ужына . но тыште характер-влак икте-весышт вастареш вес семынрак
 кучедалыт . тыште ме тӱҥ шотышто чумыр озанлык деке , илышышке ,
 обществыште шке вер нерген шонымашке кажне характерын шке
 семынже ончымыжым ужына . производственно-нравственный але
 нравственный конфликт ончыл верыш лектеш . тидым илышыште лийше
 кугу вашталтыш дене умылтарыман . ялыште колхоз илыш сеҥен .
 кресаньык-влак озанлыкым тӱшкан виктарыме йӧнын сай улмыжым
 умыленыт . но але все семын шонышо-влакат пытен шуын огытыл .
 тидыже чумыр пашалан эҥгекым ышта .
    50-ше ийласе ялыште икте-весылан ваштарешла шогышо
 характер-влакым ончыктышо " презе ончышо-влак " ойлымаш лач тыге
 чоҥалтын . ойлымаште кок ӱдыр - Нина ден Дарья - ончыкталтыт .
 чумыр озанлык пашашке кок семыҥ ончымылан кӧра нунын коклаште
 кучедалмаш ылыжеш . тидын гоч автор социализмлан келшен толшо
 ыштыш-кучышым , совет обществын идеалже нерген умылымашым
 рашемда . ончыл пашаеҥ Долгова Нина яндар шӱм-чонан совет
 айдеме семын сӱретлалтеш , тудо тӱшка пашалан уло вийжым ,
 мостымыжым пуа . общественный паша верч эреак вургыжшо шӱман
 тиде ӱдыр чӱчкыдынак фермеш моло деч почеш кодеш , презе-влакым
 сайын ончаш тырша . тудо пашаште эшеат кӱкшӧ лектышыш шунеже
 ончыл опытым тунемеш , журналым лудеш . тидлан тудым калыкат
 пагала .
    самырык ӱдырын яндар шӱм-чонан , ушан-шотан улмыжым ме тудын
 еш дек могай шинча дене ончымыж гочат ужына . илыш йолташлан
 ӱдыр сай айдемым , икте-весылан полшен , ӱшанен илаш лийшаш еҥым
 ойырен налнеже . тудо шке йӧратымашыжым ик жаплан ойырлен илыме
 гоч тергынеже . тидым ышташ куштылго огыл гынат , Нина шонымыж
 деч ок кораҥ . икманаш , мемнан ончылно чылажымат
 шоналтен-вискален , калык , общество ончылно шке порысшым умылен
 ыштыше ӱдыр .
    а Дарья йӧршеш вес койыш-шоктышан айдеме . тудо його ,
 куштылго уш-акылан , кӧраныше да эреак кӧлан-гынат , молан-гынат
 ӱчым ышташ тӧчышӧ ӱдыр . моткоч кӧраныше улмыжлан кӧрак тудо
 шучко паша деч кораҥ ок керт : Нинан йӧратыме ӱшкалжым
 колымашке шукта . мутат уке , тыгай еҥым совет закон мут кучаш
 шогалта .
    писатель характер-влакым ваштарешла согалтыме йӧным тиде
 ойлымаште чынжымак моштен кучылтын . лач тиде йӧнлан кӧрак
 произведенийын идейже лудшо ончылан утларак рашын почылтеш , да
 лудшо-влак ялыште кушшо ончыл шонымашан у еҥым пален налыт ,
 яклака корныш логал кертме амалым умылаш тунемыт . эше илаш гына
 тӱҥалше Дарья тыгай шучко пашам шке ушыж дене гына шонен ок
 ыште , тудым тышке кулак Мирон чӱчӱжӧ уша . Мирон илыш
 вашталтмым , ял калыкын ончык кайымыжым пеш сай умыла да шакше
 шонымашыжым чоян шукташ тырша .
    писатель Дар8ян образше гоч самырык тукымым тошто коса деч
 арален кодаш тырша , кузе илаш кӱлмӧ нерген шонкалаш тарата да
 Нина гай лияш ӱжеш .
    В Сузын ойлымашлаже чаткатан чоҥалтыт , раш сӱретым пуат ,
 характер-влакат икте-весышт деч ойыртемалт шогат .
 ойлымаш-влакын композицийышт проста , тидыже произведенийын
 идейжым утларак тичмашын почаш полша . сюжет вияҥмаште утларак
 кӱлеш верлам автор лӱмынак келгын да ушеш кодшым ыштен сӱретла ,
 герой-влакын могай корно дене вияҥшашыштым ончылгоч шижтара .
 форма шотышто В Сузын ойлымашыже-влакым раш композициян
 новелла манашат лиеш , нуно чыла шотыштат вискален чоҥалтыныт .
 тидлан тудо руш писатель-влак дец , эн ончыч А П + чехов ден
 А М Горький деч тунемын .

 59  илыш корныш лекме годым   **103**
    латкуд-латкандаш ийыш шушо самырык ӱдыр ден рвезе-влак шке
 шотан койыш-шоктыш , у жап дене келыштаралташ тыршыме , уым
 пален налаш кумылан уш-акыл дене ойыртемалтыт . нуно еҥ ден еҥ
 кокласе сай-осалым , икте-весым кузе ончымым умылен налаш
 тыршат , тидым шке семынышт аклат . вет самырык калык кумда илыш
 корныш лекташ , кугыеҥ тошкалтыш дене ӱмыр кӱкшытыш кӱзаш
 ямдылалтеш . чыла ошкылымат нуно шонен , вискален , таҥастарен
 ышташ йӧратат . тыгак , чыным аклен , ситыдымашым тура пӱчкын
 ойлашат вий-куатышт ситыше . лач тыгай шонымаш сескем шочеш .
 вас . Юксернын " Вӱдшӧ йога - серке кодеш " повестышым лудмо
 годым .
    автор произведенийын негызшылан мемнан курым тӱҥалтышысе
 Мари-Турек вел илышым . Нартас ял озанлык школышто
 тунемше-влакын илышыштым налын . тыште писатель ончыкылык первый
 марий ученый-агроном , академик В П Мосоловын илыш
 тӱҥалтышыжым сылнымут гоч сӱретла .
    повестьын икымше ужашыжым республикынан калык поэтше Миклай
 Казаков шке жапыштыже пеш чын лончылен ыле ( ончо : " Марий
 коммуна " газет , 1970 ий 1 июль ) . тудын кӱкшын аклымыж дене
 тӱрыснек келшен , мый повестьын " Айдемат шулдыран " тӱҥалтыш
 ужашыж нерген ты статьяштем возаш ом шоно . шке мутем книган
 кокымшо ужашыж нерген - " Мланде там " нерген каласынем .
    " Мланде тамыште " ончыктымо илыш саман кок кугу событий
 дене кылдалтын . тиде - кугыжан Российын Японий дене
 кредалмыже да первый буржуазнодемократический революцийын эл
 мучко шарлымыже .
    произведенийыште илыш-пӱрыш кум корно дене рашем , рончалт
 толеш . тиде - самырык тунемше-влакын чын илыш деке лишем ,
 чакем толмышт , весе - кресаньык ял . кумшо - ял калыкын , ял
 гычак лекше тунемше рвезе тукым ден моло социальный группын илыш
 орва кушко кайымым умылаш тыршымышт , чарен шогалташ лийдыме
 революций тудым тӱрлӧ семын аклаш тыршымышт да молат .
    герой-влакым тиде кӱкшыт гыч ончымо годым ончылгоч теве мом
 палемдыман : писатель ял озанлык школым илыш деч ӧрдыжыштӧ
 шогышо коллектив гай ок сӱретле . шолын шогышо шке шотан илыш
 школымат тарвата , революцийын шӱлышыжӧ тышкат солна ,
 шыгыремдымаш , шужен илымаш ваштареш кучедалмаш тыштат
 ойыплана . у саман калыкын илышыж деч ок торло , иктыш
 варналтеш , тичмаш кучедалмашке ушна . манмыла , " единый
 фронтым " ышта .
    повесть лудшо еҥым эре шке пеленже куча : самырык-влак
 кугыжан Россий кӧргысӧ событий-влак вашталт толмым кузе ыҥлат ,
 кӧ могай корныш лупшалтнеже , поян ден нужна калык кузе
 ойыртемалт лончылалтеш - чылажат оҥайын , илыш чынлан
 келыштаралт сералтын . тыгай йодыш-влак кажне страницым шерын ,
 лудын лекме годым тургыжландарат . тидыже самырык лудшо-влаклан
 илышын историйжым палаш поснак кӱлешан . неле илыш условийыште у
 койышын калык коклаш шарлымыже да вияҥмыже , ончык ужын моштышо
 у тукымын кучедалме тулеш шуаралтмыже сӱретлалтеш .
    " Мланде там " лӱм , конешне , событий-влакын кресаньык паша
 дене кылдалтмылан пуалтын огыл . герой-влак пашам , мландым
 айдемын илышыж деч ойыраш лийдымылан шотлат . садлан , мландын
 образше произведенийыште шке шотан образыш савырна ,
 символико-реалистический сыным налеш .
    повестьыште чыла событий произведенийын тӱҥ геройжо В
 Мосоловын шинча ончылныжо эрта . тугеже геройын нунын деке
 отношенийже , позицийже моагй , рвезым шуарымаште могай палым
 ыштат , произведений тӱҥалтыш гыч мучаш марте айдеме
 психологийым вашталташ кузе полшат , кушкын толмо корнышто могай
 вашталтышым ыштат - чылажат мыланна оҥай . автор тидым кузе
 почын пуэн ? чумыр повестьын психолгический нагрузкыжо могай ?
 илыш гыч налын возымо герой нерген чын шонымашым почеш мо ? чыла
 тиде ончыкылык кугу айдемын гражданский тӱсшым . тудын
 патриотизмжым , мландын тамжым шижын моштышо айдемым , пӱртӱсын
 озажым почын пуаш полша мо ? - тыгай йодыш-влакым рашемдаш
 тыршена ме палыме ученыйын илыш корныж нерген лудмо годым .
    тӱҥ геройын поро койышан улмыжым произведений тӱҥалтышыштак
 ужына . тудо Нартас школым кудалтен кайыше , япон сареш колышо
 ачаж верч тургыжланыше йолташыжым - Мичи Митрохиным ужатымыж
 годым тудлан шке йыдалжым кудаш пуа , мӱндыр корныш лекше еҥлан
 полшаш ямде улмыжым ончыкта , шкеже рвезын шӱкшӧ йыдалжым чия .
    тыгай койышым , икте-весе айдемын ойгыжым умылен моштышо еҥым
 илышыште порылык манына . тыгеже автор **104** первый сӱрет
 гычак шке геройжым палаш тарата . повесть тӱҥалтышыштак писатель
 Мичин да тудын гай ойгыш логалше молын армийыш шке лишыл
 еҥыштым ужатыме сцена-влакым сӱретла . тиде событий декат герой
 шке отношенийжым ончыкта : сар тудын шинча ончылныжо шучкын
 сӱретлалтеш , ужмышудымо койышым да шыдым луктеш . Васли ,
 пытартышлан , йолташым ужатен , Нартас школыш пӧртылеш . школым
 1893 ийыште ӱдырамаш купеч Бочарован именийже негызеш Вӱрзым
 земский управа почын . самырык-влак шинчымашым погаш тиде
 школышко шупшылалтыт . но Васли моло семын " казенный " шотеш
 огыл , а шке шотеш тунемеш , вакш пӧртыштӧ ила , кочкашат школ
 столовыйыш ок кошт . вургемжат земствын пуымо огыл , мӧҥгысым
 чиен коштеш : шем мыжер , шем пача коваштан упш .
    тыге автор шке геройжым кок тӱрлӧ илыш условийыш шында :
 иктыже - школ илыш , весыже - ял калык кумыл-чон . повестьын
 содержанийжым тӱҥалтыш гыч мучаш марте ончал лекме годым еҥ-влак
 кокласе отношений палемдалтеш : Васли да мелыник Матвуй ,
 Васли да Епи кугыза , туныктышо Г В Малыгин да пырля

 Унемме йолташ-влак Иван Ислентьев , Яша Гужавин , Мичи
 Митрохин да молат . вес могырым , илышлан тореш шогышо-влак :
 школ директор В Ф Баудер , надзиратель Потан Силыч ,
 тунемше Тореш Йыван ( Скворцов Иван ) да молат .
    автор шке геройжым ок идеализироватле , чаплештарыме
 ораташкат ок шынде . тудо Васлим илыш пудыранчыкыш пурта ,
 тӱрлӧ пудыранчыкеш " варныктара " , тыгодым ик событият геройын
 ушешыже да чонешыже палым ыштыде ок код .
    рвезе пӱсӧ да писе уш-акылже дене илыш пуламырым ӧрдыж гыч
 эскерен шогымо дене ок серлаге . тудо кажне ваштӱкнымаш да осал
 ден сай коклам шке терген , шонен лекташ вашка , шкем кӧн
 могырышто лияш туныкта . Васлин тыгай эскерымашыже , чынлык век
 шогалаш эре ямде лияш тунеммыже - школ пагытлан веле огыл , а
 пӱтынь илышлан йӧрышӧ татылалтмаш .
    геройын уш-койышыжо кушмым почын пуаш автор ял илышым , кажне
 геройын ойгыжым , куанжым , шемерын шонымыжым , школышто улшо
 порядкым рашын , уто чия деч посна сӱретла . чыла тидыже рвезым
 шонаш тарата , чын шонымашыш толаш , илышыште шке йолгорным муаш
 полшат .
    теве Васлин эн кугу палымыже , лишыл еҥже вакш пашаеҥ
 Матвуйым налаш . рвезым тудо шкенжын эртен толмо илыш корныжо ,
 койышыжо , моторлыкшо , пашалан кумылан улмыж дене сымыстара .
 арам огыл Васли Матвуйым кугу пагалымаш дене онча , изай
 манеш . нунын икте-весым умылымашышт эреак пеҥгыдем толеш .
 Матвуйжат рвезын койышыжым аклен мошта , тудым кугыеҥ семын
 кутыралтен колтымыжлан йӧрата .
    но тыгай ваш келшен илымаш илен-толын лугыч лиеш , коклашкышт
 " шелше " тамга пура . молан ? Матвуй революцийын толкынжо
 яллаш шарлен шумо годым чулымлыжым ончыкта да , кугыжан
 репрессий тӱҥалмеке , тудым арестоватлат . тылеч вара Матвуй
 айдеме тукымын ончыкылык эрыкше нерген шонымылан , у илышым
 кучедал ышташ лиеш манмылан ӱшаным йомдара . тюрьма гыч
 лекмекше , тудо шӱлык корныш возеш , шке семынже гына илаш
 тӱҥалеш , ыштен шуктыдымо пашан лугыч лиймыже чон шолдыргымашке
 конда . а илышыште чыным умылен кушшо Васлилан Матвуйын
 койышыжо чон тургыжланымашым луктеш , ынде нуно ожнысо гай илен
 огыт керт . самырык герой , Матвуй семынак , шкенжым кучен ок
 керт . кыл кӱрылтмылан ойгыра гынат , Васли мельник изаж деч
 ойырла .
    ынде теве Епи кугызам налаш . тудо калыкын пагалыме еҥже .
 " тудын мутшо пӧрт негызлан пыштыме кермыч гай : кутырымашке
 возеш гын , тушеч луктын кудалташ йӧсӧ " , - манеш автор тудын
 нерген . Епи кугыза - пеҥгыде марий , тудо Севастопольский
 война корным эртен , 70 ийым вончен гынат , яндар ушыжым
 йомдарен огыл , тумо гай пеҥгыде . Епи кугыза гай образ марий
 литературышто у огыл . теве С Чавайнын " Элнет " романыштыже
 Левентей кугыза , В Ивановын " Яктер " повестьыштыже
 Левенте . А В Юксерн шке повестьыштыже Епи кугызан образшым
 кумдан , калыкын илышыж деч ойыраш лийдымын ончыкта . тудо
 кажнын ӱшан еҥже , эҥертышыже , манаш лиеш . Епин чоныштыжо ,
 уш-акылыштыже чыным  йӧратымаш тул йӱла . садланак огыл мо тудо
 кугыжан лукмо манифест почеш калыкын шке йодмашыжым-пунчалжым
 земский управыш шукта , вара казематыш логалеш , но тушечын тудо
 кӧргӧ вийжым арален коден лектеш , эрык верч шонымашыжым Матвуй
 семын ок вашталте . тыге Епи кугыза калыкын ойгыжым , шыдыжым
 нимогай тюрьма дене лушкыдемдаш ок лий манше образ семын
 книгаште палдырна . садлан тудо тунемше рвезе-влаклан , поснак
 Васлилан , шке шотан илыш школ лиеш , калык шонымо ойым нумалше
 еҥыш савырна . эн тӱҥжӧ - Васли Епи кугыза деч мландын вийжым
 умылен налаш тунемеш . шоҥго еҥым тойымо кечын рвезын ушешыже
 чынжымак , эстафетым налын , тудым илышыште ончыко наҥгаяш кӱлмӧ
 семын сӱретлалтеш . шоҥгын йӱкшӧ дене пуйто ынде калык ,
 мланде-ава ойла .
    мланде нерген ой , тудын деке самырык тукымын шӱмаҥмыже ,
 айдемын паша виеш шуаралт кушмыж нерген повесть мучко ойлалтеш .
    Нартас ял озанлык школ . тыште самырык-влак лач кум тылзе
 жап веле теорийым шымлат : моло жапшым 15 - 16 шагат дене эре
 нурышто , сад пашаште , шудо ямдылымаште , вольык ончымаште
 эртарат . тыге эр гыч тӱҥалын кас марте . а кочкыш моткоч
 начар , **105** садлан тунемше-влак имньылан пуымо шӱльым
 кочкыт , тыге вийым кучаш тыршат . икманаш , кочкыш нерген
 шоналташ начальствын ушышкыжо пурен огыл . вет нунын шонымаште ,
 эн тӱҥжӧ Нартас школ гыч кресаньык илышлан озанлыкым сайын
 палышым да йӧратыше культурный айдемым туныктен лукташ . школым
 пытарен лекше рвезе изишак агроном , изишак ветеринар , изишак
 апшат , изишак столяр , изишак туныктышо лийшаш . а кузе нуно
 илат - начальствылан керек . директор манмыла , школ " кугыжалан
 верноподданный кресаньыкым туныктен лукшаш . мыняр шукырак лиеш
 тыгай еҥ Российысе яллаште - тунар чоткыдырак лиеш руш кугыжан
 вийже " .
    тыге тунемше-влакым сорлыклен ашнымаш нуным тумаса марте
 шукта . школышто , ялласе семынак , шке права верч кучедалмаш
 тарвана . тышке повестьын тӱҥ геройжо Васлиат ушна .
 тунемше-влакын йодмыштым школ администраций ок шукто ,
 ситартышлан школжымат петыра . тунемше-влакын илышышт , калык
 пудыранчык , еҥ кокласе кыл кучем нерген Васли мӧҥгыштыжӧ ятыр
 шонкала . тудо умыла : революций - тиде кучедалмаш . тыгак
 ачажланат мӧҥгышто умылтара . тыге тудын ончычсо тымык кресаньык
 сынан шонымашыже илыш пудыранчыкеш йӧршын шалана . кузерак вара
 ончыкыжо тудын илышыже савырнышаш ? ончыкылан могай корным налеш
 тиде шонен моштышо рвезе ? тунемаш - вот мо ынде тудын тӱҥ
 шонымашыже . тунемаш . илыш сайрак лийже , чын эрык лийже
 манын , чылалан тӧр правам пуышт манын , шонен тунемаш . тудын
 тыгай шонымашыже революций тул шыпланаш тӱҥалме годым шочеш ,
 тыште революционный тӱҥалтышын рвезе чонышто умбак шарлымыжым
 огына уж , ынде тудын уш-акылже просветительский шӱлышан , манын
 кертына . моланже пале , революций толкынышто тудо эше
 коктеланыше - активный ден пассивный коклаште гына лийын .
 манмыла , шеҥгеланат кодын огыл , ончыч эрташат але аптыранен .
 тудо садланак , очыни , тунемме пашам илышыште улшо экшыкым
 тӧрлатен кертше тӱҥ вийлан шотла . но тудо умыла : кугыжан
 ондалчык манифестше , демократий койышым модмыжо , эртыше
 событий ден факт-влак тӧрсыр илышлан кӧра шочыныт . тошто
 строй , чыла ситыдымаш ваштареш Васлин шыдыже лектеш . рвезын
 тыгай койышыжым повестьыште келыштарен ончыктымо . геройын
 пашаже активный революционный шӱлышан огыл гынат , тунеммашын
 илышым вашталтен кертше вийжылан ӱшанымаш келшышын сӱретлалтын .
 тыге тудо произведенийыште кушкын толшо образыш савырна .
    садланак , манына , повесть мучко Васли пуйто кок илышым
 ила . ик могырым , пашам утыр веле йӧратен кушкеш , вес
 могырым , еҥ кокласе отношенийым , событий-влакым шерын лектын ,
 выводым ышта , ончыкылан илышым палемда . но автор тиде
 проблема-влакым ойырен ок ончыкто . Васлин илышым лончылымыжо ,
 тудын деке шке шотан отношенийже мланде пашам йӧраташ
 кумылаҥда , мландын озаже лияш тӱҥалтышым , вийым пуа . садлан
 писательын геройжо кӧргӧ чон шуаралт толмо дене пырля пашам
 йӧратыше кушкеш . тиде кумыл вий наукым шымлаш , тыршен тунемаш
 ӱжеш . рвезе чон у урлык шыдаҥ лектыш верч вургыжеш , тудо школ
 пакчажте опытым ыштылеш , ял озанлык пашам ворандарен колтымо
 нерген журнал ден книгам лудеш . тиде пашаште рвезе шкет огыл .
 тудлан ончыл шонышан туныктышо , калыкын пагалыме еҥже Малыгин
 полша . туныктышын образше Васли ончылно тыге сӱретлалтеш :
 калыкын эрыкшым , тунемше-влакын интересыштым арален шогышо ,
 революций шӱлышан айдеме да туныктымо пашаште чолгалыкым ,
 уш-акылым ончыктышо айдеме семын . тудын койышыжо илышым
 умылаш , тунамак наукым йӧраташ туныкта .
    Матвуй , Епи кугыза , туныктышо Малыгин кугу пудыранчык
 жапыште илышын кочыжым , тамжым чын умылаш туныктат , илышыште
 шке корным палемдаш полшат . тыге самырык еҥ шуаралтеш . но
 рвезын шке коллективше уло . кугыеҥ илышым илаш тыршыме дене
 пырля йолташ-влак дене кыл кучем , ваш келшымаш , шонымаш могай
 лийын , Васлин кушкын толмо корныштыжо нуно могай кышам кодат -
 тиде йодыш-влакат повестьын содержанийже гыч лектын шогат .

 60  тошто марий ой-влак нерген   **7**
    марий калыкын кызытсе илышыжым налаш гын , чыла шотыштат кугу
 вашталтышым ужына . шочмо калыкна Совет элысе моло калык дене
 пырля улан да пиалан илышым чоҥа . кундемыштына ола ден ял-влак
 ий гыч ийыш кушкыт да шарлат , пашазе ден колхозник кокла гыч у
 деч у герой да лӱмдӧ еҥ-влак лектыт . Совет власть жапыште
 марий культура , искусство , сылнымутан литература да наука
 вияҥыныт . марий республика коммунизм чоҥымаште онарле пашажлан
 Ленин да Октябрьский революций орден-влакым налын . чыла тиде
 сеҥымаш газет , журнал да тӱрлӧ книгалаш , историеш возалт
 кодеш . кызытсе пиалан жап нерген тӱжем ий эртымекат
 уныкана-влак книгала гыч палаш тӱҥалыт . а вот марий калыкын
 акрет годсо илыш корныжым налаш гын , ме шукыжым огына шинче .
 марий калыкын ожнысо илышыже нерген возен кодымо книга уке .
 садлан кугезе-влаклан илыш-кутыш , ыштыш-кучышышт нерген увер
 йомак семын гына кодын . XVӹӹ курым тӱҥалтыште немыч
 путешественник Адам Олеарий Озаҥысе марий тылмач деч книга
 нерген йодын , да тудыжо каласен : " марийын книгажым ушкал
 кочкын " . но ожно могай-гынат возымо йӧн лийын манын шонаш
 негыз уло . ученый-влакын шымлымашышт гыч пале : акрет годсо
 марий , иктаж-могай уверым вес вере колташ кӱлын гын , тамга
 дене воза улмаш . илен-толын тӱрлӧ амал дене тыгай возымаш
 йӧршеш йомын . революций марте родо-тукымым ончыктымо тамга-влак
 гына кодыныт . тыге ме ожнысо марий нерген шукыжым вес
 калык-влакын возымышт гыч веле палена . тӱжем ий ожно Ока эҥер
 воктене илыше марий-влак нерген руш летописец Нестор возен .
 руш-влак нуным " черемис " маныныт . тудо жапыштак Юл воктен
 илыше хазар-влак марий нерген шинченыт да нуным " црмис " манын
 лӱмденыт . нунын возен кодымо книгашт гыч ме тошто марийын илыме
 верже да шкенжын посна йылмыже лийме нерген шинчена .
 **8** революций деч ончыч возышо еҥ-влак тӱҥ шотышто марийын
 культурыжо , илыш-йӱлаже , религийже да калык творчествыже
 нерген тӱрлӧ материалым печатлен луктыныт . калыкын ожнысырак
 историйжым нуно ончыктен кертын огытыл . садлан XVӹ курым деч
 ончычсо жапшым кызыт вес наука-влак полшымо дене гына шымлен
 кертына . кодшо ийлаште ожнысо историйнам шымлымаште
 археолог-влакын пашашт кугу пайдам конден . марий кундемысе
 тоштыеҥ илыме олмым да шӱгарлам кӱнчен , нуно пешак шуко той да
 кӱртньӧ ӱзгарым муыныт . 2700 - 2500 ий ожно Юл да Чолман
 ( Кама ) воктен ананьин тукым-влак иленыт улмаш . нуно
 вӱргеньым да кӱртньым левыктен моштеныт , мланде пашам ыштеныт
 да тӱрлӧ вольыкым ашненыт . тудо жапыштак нуно искусствым
 йӧратеныт да тудым сайын шинченыт . тоштыеҥ илыме олмышто
 левыктыме той гыч велыме вольык , янлык да айдеме сӱретым мумо .
 шкеныштын культурышт дене тиде тукым-влак моло калык деч
 шеҥгелан кодын огытыл . археолог-влак нуным финн-угор
 калык-влакын кугезыштлан шотлат . тудо жапысе ӱзгар ожно марий
 калык илыме олмысо ӱзгар деч нимо денат огеш ойыртемалт . тыге
 археологий , тӱрлӧ ӱзгарым шымлен , марий калыклан шочаш негызым
 пыштыше тукым-влакын культурыштым палаш полша . туге гынат
 тоштыеҥ илыме олмысо шӱгарласе ӱзгар калыкын ожнысо историйжын
 чыла могыржым рашемден пуэн огеш керт . садлан вес
 наука-влакымат шотыш налман . калыкын тошто историйже нерген
 кызытсе йылме , вер-шӧр лӱм-влак , тыгак илыш-йӱлам , оралтым
 шымлыше да моло наукат шуко каласен кертыт .
    возымо книга уке годым калык шкежат ожнысо илыш корныжо
 нерген уверым аралаш тӧча . садланак вет калык коклаште тошто
 илыш нерген тӱрлӧ-тӱрлӧ ойлымаш тӱжем ий дене аралалтеш . нуным
 кугыза да кувава-влак уныкаштлан каласкалат . вара уныкашт
 шкеныштын уныкаштлан ойлен кодат . тыге ожнысо илыш калык
 шарнымашеш кодеш . ала-мыняр тӱжем ий ожно илышыште иктаж-мо
 лийме нерген ойлымым илалше еҥ-влак деч кызытат колаш лиеш .
 тыге тукым гыч тукымыш аралалт кодшо каласкалымашым марий калык
 коклаште " тоштыеҥ ой " , " кугезе-влакын ойышт " ,
 " кочай-влакын ойышт " , " тошто марий шомак " але " тошты мары
 шая " маныт . калык тоштыеҥ ойым йомаклан огеш шотло , тудым
 илышыште чын лийме семын онча . тоштыеҥ ой гыч ме калыкнан
 историйжым , культурыжым , философийжым , социологийжым ,
 искусствыжым , **9** тӱрлӧ вийлан ӱшанымыжым , илыш-йӱлажым да
 молымат пален кертына . садлан нуно марий калыкын ожнысо
 илышыжым шинчымаште пешак кӱлешан улыт .
    школышто туныктымо марла книга да литература нерген возымо
 пашалаште тошто ойым " легенда " але " преданий " маныт .
 каласыман , нунын коклаште кугу ойыртем уло . легенда пеш тошто
 жапыште шочын . садлан тудын илыш сӱретше , образше йомаклан
 лишыл улыт . преданийын тыгай йомак сынже уке . тудо форма
 шотышто кызытсе калык ойлымаш деке лишыл . тиде мут-влак марий
 йылмыш руш литература гыч пуреныт . тӱҥ шонымашышт дене нуно
 марий калык коклаште кучылтмо " тоштыеҥ ой " мут деч нимо дене
 огыт ойыртемалт . садлан ончыкыжым тиде мутым калык мут семын
 кучылташ тӱҥалына .
    мо тыгай тоштыеҥ ой ?
    тоштыеҥ ой - тиде пӱртӱсыштӧ але илышыште ожно лийше
 иктаж-могай кугу вашталтыш , лӱмлӧ патыр , уста да ушан еҥ-влак
 нерген калыкын ойлымыжо . марий калык коклаште тӱрло-тӱрлӧ
 тоштыеҥ ой уло . нуно калыкнан илыш корныжын тӱрлӧ жапшым
 ончыктат да тыгай тоштыеҥ ойлан шелалтыт : мифологический ,
 космогонический , исторический да бытовой . нуно теве мом
 ончыктат :
    1 ) айдемын лиймыжым да тудын илаш тӱҥалмыжым ;
    2 ) сандалык кӧргыштӧ , пӱртӱсыштӧ да мланде ӱмбалне лийше
 вашталтышым ;
    3 ) янлык , вольык , моло илыше чон да кушкыл лиймым ;
    4 ) ожнысо айдемын , калыкын да патыр еҥ-влакын пашаштым ;
    5 ) марий калыкын шочмыжым , ты верлаш толмыжым , илаш
 тӱҥалмыжым да шарлымыжым ;
    6 ) посна марий тукым-влакын илаш тӱҥалмыштым , ял ден
 ола-влакын лиймыштым ;
    7 ) илыш корно да историй дене кылдалт шогышо вер-влакым ,
 посна еҥ да илышыште лийше кугу вашталтыш-влакым ;
    8 ) посна ӱзгар да илыш-йӱла шочмым .
    но илышын тӱрлӧ могыржым ончыктымыштлан кӧра чыла тоштыеҥ
 ойым тыгай посна ужашлан шеледаш йӧсӧ . адакше нуным тыге
 тыгыдемден шеледаш кӱлешыжат уке . тошто марий ойым тиде
 книгалан ужашлыме годым тӱҥ шотышто илышын вашталт толмо
 радамжым шотыш налме .
    марий калык тоштыеҥ ойлаштыже книгалаш возен кодыдымо тӱрлӧ
 йодышлан вашмутым пуа . мутлан , тудо умылтара , кузе первый
 айдеме , янлык , вольык да кушкыл-влак лийыныт , ожно пӱртӱс да
 игече могай улмаш , кушто могай калык-влак **10** иленыт да мом
 нуно ыштеныт , кузе марий калык лийын да кушеч толын , кузе тудо
 йыр улшо калык дене кылым кучен илен , кузе первый ял да
 ола-влак шочыныт , могай исторический вашталтыш илышыште лийын
 шоген .
    мутлан , тоштыеҥ ойла гыч гына ме чоҥгалаште илыше онар ,
 вынем да курык рожлаште илыше овда , оҥай да кучедал коштшо
 сарзе тӱча нерген палена . тоштыеҥ ой умылтарыме семын , нуно
 пеш шукертсе калык лийыныт . илен-толын нунын кокла гыч южышт
 ала-кушко каен колтеныт , южышт марий дене ушненыт да лӱмыштымат
 йомдареныт манын шонаш лиеш . кызыт нунын илыме вер олмышт гына
 кодын . Юл эҥер гыч тӱҥалын Виче ( Вятка ) марте кызытат
 пуйто онар чоҥга да курык-влак , овда рож , корем , памаш ,
 корно , курык да вынем-влак аралалт кодыныт . Морко , Шернур
 районышто да Киров областьыште Овдасола лӱман ял-влак улыт .
 южо районышто онар ден овда марий тукымышкак пуреныт манын
 шотлат . кызытат але Киров областьысе Кикнур марий-влак
 Горький область Тоншай районысо Одошнур ял марийым " овда
 калык " маныт .
    марий кундемыште тӱрлӧ калык варналтмым акрет годсо
 шӱгарлаште мумо ӱзгар-влакат ончыктат . мутлан , Чолман эҥер
 воктен X курымысо шӱгарлаште левыктыме той имньым кушкыж шинчыше
 ӱдрамаш курчакым мумо . ала тиде имнешке курчак тоштыеҥ ойлаште
 ончыктымо имне ӱмбалне кудалышташ йӧратыше овда дене могай-гынат
 кыл лийме нерген ойла ? марий йыр илыше пошкудо калык коклаштат
 овда нерген тоштыеҥ ой шарлен . одо-влак ( удмурт-влак ) нуным
 " обда " , чуваш-влак " убьыдье " , " обьтье " , татар-влак
 " шурале " маныт . Киров область Шанчара районысо руш-влакат
 " овда " мутым шинчат . тудым йот але толшо калыклан шотлат .
 чыла калык овдам чодраште илыше еҥлан але ир калыклан шотла .
 овда нерген тоштыеҥ ой кеч-могай калык коклаштат тудын тӱжвал
 тӱсшым , койышыжым , имньым йӧратымыжым да поян улмыжым ик
 семынак сӱретла . овда вынемым да курык рож-влакым кӱнчен
 шымлымек , нунын могай калык лиймыштым ала рашемдашат лиеш .
    тошто марий ойлаште тыгак ожнысо айдемын пӱртӱс вийлан ,
 юмылан , кереметлан да тӱрлӧ шӱлышлан ӱшанаш тӱҥалмыжым умылаш
 лиеш .
    тыгай ӱшан айдемын пӱртӱсыштӧ да илышыште лийше вашталтышым
 умылыдымыжлан кӧра шочын . мутлан , " юмо " мутшак **11**
 пӱртӱсын вийжылан кумалмым ончыкта . марий калык тиде мутым
 ала-могай вий семын гына огыл , кава семынат умыла . илен-толын
 тиде мут айдеме тӱсым налеш . тидыже айдеме коклаште класс-влак
 вияҥме дене лийын . мутлан , ожно мер кумалтышым эртарыше
 карт-влакымат " юмын еҥ " манаш тӱҥалыныт . юмын пагалыме
 семынак патыр еҥ-влакым пагаленыт , юмыжат пуйто нуным жаплен .
 тыге Киров областьысе Пижаньюшто пуйто Кукарка кугыза
 ( Курык кугу еҥ але Немде кугыза ) , Вяткыште Чумблат да
 Акпатыр тойымо верла улыт . тиде колышо патыр-влак эрыкан да
 пиалан илышым кондат манын , еҥ-влак ӱшаненыт да нунылан кумалаш
 коштыныт . ӱшанымаш вияҥме дене кереметлан кумалме шочын .
 тидыже колышо поро да осал еҥ-влаклан кумалме дене кылдалтын .
 арам огыл тӱрлӧ марий коклаште тӱрлӧ керемет улмаш . мутлан ,
 курык марий коклаште Сухин , Макар , Кырсир керемет-влак
 лиеденыт . нуно илымышт годым калыклан тӱрлӧ осалым ыштылыныт :
 я толеныт , я мландым шупшын налаш тӧченыт . осалым ыштыше семын
 керемет-влакым олык марий да Виче ( Вятка ) воктен илыше
 марий-влак онченыт . ончыкыжымат эҥгекым ынышт ыште манын ,
 тыгай опкын еҥ-влаклан  колымекыштат вольыкым але тӱрлӧ ӱзгарым
 пуэныт . эрвел марий коклаште шуко кереметше ялым ыштыше але
 марийым аралыше сурт водыж семын шотлалтын .
    южо тоштыеҥ ойышто ожнысо марийын кечылан , тылзылан да тӱрлӧ
 пӱртӱс вийлан кумалмыже нерген увер аралалт кодын . тыгай ӱшан
 пешак ожнысо , да тудо пӱртӱсыштӧ осалым кондышо тӱрлӧ игече
 вашталтме ваштареш кучедалаш айдемын вийже да ушакылже
 ситыдымылан кӧра шарлен . мутлан , тыгай амал дене шочшо ӱшаным
 южо ер лийме нерген тоштыеҥ ойлаштат раш ужаш лиеш . мланде
 йымалнысе вӱд ӱмбаке шӱтен лекме дене лийше ер-влакым тошто
 годсо марий айдемын языкым ыштымыж дене умылтараш тӧчен . пӧръеҥ
 шочмо шӱжаржым але лишыл родыжым марлан налын гын , кугу языклан
 шотлалтын . но ала-могай жапыште тыгай ушнымаш лиеден . тыгай
 ушнымашыже айдеме тукымым , ешым пытымашке конден . тидым ужын
 да сай огылжым умылен , еҥ-влак родо-тукым коклаште марлан
 каймым да ӱдыр налмым чарненыт . вараже тиде йӱла ӱшанымаш дене
 кылдалтын да языклан шотлалташ тӱҥалын . садланак тоштыеҥ
 ойлаште мланде ава тыгайым карген да сӱаным калыкшыге нелын ,
 садлан ал але пӧрт олмышто ер лийын , маныт .
    тӱрлӧ ӱшанымым ончыктышо тоштыеҥ ой-влак пеш шукертсе улыт ,
 да нуно марийын вес калык дене кылым кучен шогымыжо але
 варналтмыже нерген ойлат . мутлан , тылзыш ӱдыр **12** логалме
 нерген тоштыеҥ ой латыш калык кокласе шарлыше тыгай ойлан чыла
 шотыштат келшен толеш . марий ӱдыр семынак латыш ӱдыр йӱдым
 вӱдлан кая да волгыдым пумыжылан тылзым вурсаш тӱҥалеш . тидым
 ужын , тылзе ӱдырым шке декыже шупшын налеш . тиде семынак
 тылзысе ӱмылкам удмурт , чуваш , башкир да осетин йомаклаште
 умылтарат . нуно марий семынак тылзым " айдемаҥденыт " да тудым
 юмо семын онченыт . тылзе шотышто икгай ожно нине калык-влакын
 ожно икгай ӱшанымыштым ончыкта .

 61  погымо пашалан ( экспедицийлан ) ямдылалтмаш , верлаште тиде
     пашам виктарен колтымаш    **7**
    фольклор кумылзакын пашаже шӧртньым пырчын-пырчын кычалшын ,
 келге теҥыз пундаште шергакан кӱйым ( жемчугым ) погышо еҥын
 профессийже дене икгайрак . кузе нуно чӱчалтыш гай шергакан кӱ
 падыраш мумылан куанат , калык ойпогын шергакан ой-шомакшым
 муышо еҥат тугакак йывырта , кумылжо кашташке нӧлталтеш . но ты
 пашалан ончылгочак ямдылалтман .
    кеч-могай ялысе але селасе калыкын сылне мутан творчествыжым
 погаш тӱҥалме деч ончыч погышын чумыр калыкын фольклоржо нерген
 икмыняр шинчымашыже лийшаш . каяш ямдылалтше еҥ тӱрлӧ чий дене
 тидым ыштен кертын огыл гын , книга мучашыште ончыктымо
 литературым лудын рашемден кертеш . йӧн да материал улмо годым
 посна кундемысе калык ойпогымат шергал лекташ уто огыл . тидыже
 таҥастарымаш пашам эртараш , фольклорын вияҥме корныжым лончылаш
 сай йӧным ышта .
    погаш ямдылалтше еҥ адак кундемын историко-экономический
 ойыртемжымат шымлен лекшаш . вет фольклор ден историй йыгыр пача
 гай улыт , диалектически кылдалтын шогат .
    вер-шӧр ойыртемымат мондыман огыл . кундемын пӱртӱсшӧ могай
 ( рельеф , кушкыл , янлык ден кайык , почва , эҥер ден ер , куп
 да молат ) , ялла ден селала , тушто мыняр озанлык , мыняр еҥ
 ила , мыняр тӱрлӧ калык , тудо ял озанлыкыште але
 промышленностьышто ышта , мӱкшым онча але сонарзе паша дене
 ила ; тыште просвещенийын , культурын да медицинын могай
 учрежденийышт улыт - кӱлын шинчыман .
    пелен вер-шӧрын схематический картше лиеш гын ( уке годым
 тудым варажым лӱмынак ышташ кӱлеш ) , тушто верын посна
 ойыртемжым , шӱгарым , кӱсотым , агур , илем , пасу ден олык
 лӱмлам палемдыман .
    адак калыкын тошто да у илыш-йӱлаже нергенат мондыман огыл .
 вет кажне кундемын шкенжын могай гынат унам вашлийме ,
 койыш-шоктышым ончыктышо ойыртемже , порылык ден осаллык нерген
 умылымашыже уло . икманаш , у верыш толшо тиде кундемысе еҥ-влак
 деч ош коракла ойыртемалтшаш огыл . ты шотышто руш калыкын
 поэзийжым шымлыше А Н Веселовскийын ойлымыжым ушештараш уто
 огыл . **8** " калыкын могай улмыжым , ойыртемжым тӱрыснек
 палынет гын , тудын коклаш варналташ , тудын илышыж дене илаш да
 шӱм-чонышкыжо пураш кӱлеш " ( А Н Веселовский . историческая
 поэтика . л , 1940 , с 390 ) .
    экспедицийыш тарванымешке , тӱрлӧ научный литература гоч тиде
 кундемын йылме ойыртемжым шерын да шымлен лекман . верысе калык
 йылмым палымаш фольклор произведенийым келгын умылаш , йылме
 сылнылыкым тӱрысрак да раш возен налаш полша .
    информатор-влак ( каласкалыше , мурышо еҥ ) нергенат
 ончылгочак рашемдаш тыршыман : нунын койыш-шоктышышт могай ,
 репертуарыштышт могай жанрлан утларак верым ойырат , шкет але
 тӱшка калык ончылно каласкалаш йӧратат , илыш корнышт могай
 лийын , калыкын нунын деке отношенийже могай да ятыр молат .
    возышо еҥлан корныш лекме деч ончыч эше иктым мондыман огыл -
 писын возымо йӧн-влак нерген . тидлан икмыняр кече
 тренироватлалташ кӱлеш . ты годымак почеркын чаткалыкше нерген
 эре шарныман : материал чумыр калыклан , у тукымлан погалтеш ,
 садлан возымым лудаш йӧсӧ ынже лий .
    писын возаш манын , шукыжо годым мутым йӧнештарен
 кӱчыкемдылаш перна , поснак йомакым , тоштыеҥ ойым , калык
 ойлымашым , мыскарам возымо годым . кӱчыкемдыме мут-влак эре ик
 семын келыштаралтшаш улыт . тидлан кӧра посна тетрадеш
 кӱчыкемдыме мут списокымат ышташ , очыни , уто огыл .
    учебный заведенийласе экспедиционный группа-влак материал
 погаш тӱшкан лектыт , сандене нунылан эше теве мом шотыш
 налман : шке коклаште тӱрлӧ обязанностьым шеледымаш , кече еда
 дневникым вӱдымаш , калык ончылно могай лекций да концертный
 программа дене выстӱпатлаш , фотограф , художник але
 кинооператор должноцтьым кӧ шукташ тӱҥалеш ( мом нуно пеленышт
 налшаш улыт ) , маршрутым пеҥгыдемдымаш , кочкыш да каныме
 шотышто кӧ вуйлаташ тӱҥалеш да молат .
    фольклор материалым верысе культура да просвещений
 пашаеҥ-влак калыкым коммунизм шӱлышеш куштымаште кузе кучылтыт -
 тидымат умылен налаш уто огыл . культура пӧртлаште , ялласе
 библиотекылаште , клублаште , школлаште фольклор кас ( муро ,
 йомак , тушто , калык мут да моло ) эртаралтыт **9** мо ?
 эртаралтыт гын , кузе ямдылалтыт , радамже могай , калыклан нуно
 кузе келшат , уэш эртараш йодыт мо , тыгай каслашке верысе
 йомакзе , мурызо але туштым туштышо да молат ӱжалтыт мо ?
    чыла нине йодыш-влак акрет годсо да кызытсе калык ойпого
 кокласе социальный да психологический кылым рашемдаш да умылаш
 полшат .
 фольклорын могай жанржым чумырыман
    калык ойпогын произведенийышт пеш шукерте ожнат , иктаж
 шӱдӧ-кокшӱдӧ ий ожнат , кызытсе жапыштат шочыныт да шочын
 шогат . мутат уке , аралалт кодшо тоштыжымат , кызытсе нӧргӧ
 лектышыжымат возыман . южо текст посна сборниклашке логалын
 гынат , тудын вариантше-влак улыт . тыгайыштымат кагазыш
 налман . икманаш , мо калык коклаште вашлиялтеш , колалтеш -
 пӱтынек серыман . нуным таҥастарен ончаш гын , чылт икгай ик
 текстымат муаш ок лий . композицийже , сюжетше дене огыл гын ,
 образше , йылмыже дене ( эпитет , таҥастарымаш , метафора ,
 гипербола да молат ) садыгак ойыртемалташ тӱҥалыт . ик
 информаторак ( йомакзе , туштызо , мурызо да молат ) шке
 текстшым кажне гана тӱрлын ойла .
    йомак-влак образ , сюжет , чоҥалтме шот дене тӱрлӧ лийыт .
 нуным тыгай тӱшкалан шеледен погаш йӧнан : 1 ) янлык , вольык ,
 кайык ( животный ) нерген ; 2 ) еш илыш , айдеме койыш , нужна
 да поян , чаҥга да осал ( социально-бытовой ) ; 3 ) юмо да ия ,
 поп , дьякон , черке пашаеҥ ( антирелигиозный ) ; 4 ) юзо
 шӱлыш , латкок вуян кишке , локтызо ( волшебный ) ; 5 )
 воштылтышан , мыскара йомак-влак .
    В И Ленин , Граждан да Отечественный сар герой-влак
 нерген могай йомакым ойлат ?
    йомак возымо годым теве мом эскерыман :
    а ) йомак тӱҥалтыш да йомак мучаш могай улыт ? нунын вес
 вариантышт уло мо ?
    б ) йомакысе мурым мурат але каласкалат гына ? семже уло
 гын , возен налман .
    в ) колыштышт манын , йомакзе могай савырыме йӧным кучылтеш ?
 колыштшо-влак йомакысе герой-влакым кузе " вашлийыт " - нунын
 койышыштым моктат але вурсат ?
    г ) каласкалыше посна событийым , сӱретым , тошто илыш шотым
 умылтара мо ? умылтара гын - кузе , могай йӧн дене ?
 **10** д ) йомакзе шукыжым талукын могай жапыштыже каласкала ?
 ожно кунам каласкалат улмаш ? посна жапыште молан йомак колташ
 ок лий але чарыме лийын ? утларакшым могай еҥ-влак колыштыт
 ( йӧча , ӱдыр-рвезе да молат ) ?
    е ) йылме сылнештарыме йӧн-влакым ( метафора , таҥастарымаш ,
 эпитет , фразеологий да молат ) кузе кучылталтеш ?
    ж ) каласыме йомакшым кӧн деч , кунам да кушто колын ?
    и ) йомакзын репертуарже могай ? ( чыла возымо огыл гын ,
 спискым пуаш ) .
    й ) каласкалыше шке йомакшым кузе акла ? тӱрлӧ геройын
 койышыштым шке кундемысе еҥ дене таҥастара мо ?

 62  марий куштымаш     **87**
    кажне калыкын шканже келшыше куштымашыже уло . тудо
 кеч-кунамат калыкын пашаже , илыш ойыртемже дене чак кылдалтын .
 пеш ожно куштымаш гоч еҥын могай тукым , кундем гыч улмыжымат
 палат улмаш . еҥын кушеч улмыжым палаш тудын могай куштымашым
 куштымыж нерген йодыныт . вашмутым налмеке , тиде еҥын могай
 кундем , могай калык , тукым гыч улмыжым каласеныт . икманаш ,
 куштымаш айдемын паспортшо гай лийын .
    куштымашлан шочаш , вияҥ толаш кеч-кунамат калыкын тӱҥ пашаже
 негызым ыштен .
    тиде шомакна лудшо еҥлан рашрак лийже манын , тӱрлӧ калык
 куштымашым таҥастарен ончалына . колым , теҥызысе янлыкым кучен
 илыше эскимос але чӱкча " морж " але " тюлень " куштымашым
 куштат , пӱчым ашнен илыше ненец , саам калык-влак коклаште
 " пӱчӧ " куштымаш кугу верым налын шога . чодыраште янлыкым
 кучен илыше хант , манси , эвенк коклаште " маска " але
 " рывыж " куштымаш шарлен . Америкысе сонарзе индеец-влак
 коклаште шӱдӧ ий ожно " бизон " куштымаш эн йӧратыме улмаш .
 вольык кӱтӱм кӱтен коштшо казах коклаште " имне " , " тага " ,
 " каза " куштымаш-влакым вашлийына . таджикын хореографийжым
 ончалаш гын , тушто ме мланде паша дене кылдалтше
 куштымаш-влакым ужына .
    паша ыштыме йӧн вашталт толмылан кӧра куштымашат молемеш .
    искусствым марксизм туныктымо семын шымлыше Г В Плеханов
 шке жапыштыже тыге чын палемден : " модмаш - тиде пашан
 шочшыжо " . калык искусствын паша негызеш гына вияҥын , уэмын ,
 эре пойдаралт толмыжым марксизм наука ӱшандарышын почын пуэн .
 тидым шотыш налме годым веле куштымашын кузе шочмыжым ,
 ойыртемжым умылаш лиеш .
    марий куштымашын негызшым пален налаш мыланна акрет годсо
 жапымак шымлаш перна . молан манаш гын , шочмо калыкнан
 куштымашыже пеш шукерте ожнак шочын . теве финно-угор
 калык-влакын кугезышт илыме верыште 3500 ий ожнак тойымо айдемын
 шӱгарыштыже йыргешке той шыркамам мумо . тушто тыгай сӱрет уло :
 кум пӧръеҥ кок кидешат кердым кучен кустат . акрет годсо
 художник ыштыме тиде сӱретым ончет , да пылышлан чатка куштымо
 сем солна , патыр сарзе-влакын капышт чолган тарванылмыла
 чучеш . тиде сӱрет эше пеш ожнак марийын , мордван , удмуртын да
 моло финно-угор калык-влакын кугезыштын патыр сарзыла
 куштымашышт лийме нерген ойла . моло куштымаш-влакын лиймышт
 нерген карел-влак илыме Ош теҥыз да Ладога ер воктенсе кӱ
 ӱмбалан аралалт кодшо сӱретлаште ужына . нуным сӱретлымылан 4000
 ий наре эртен . тыге финно-угор калык-влаклан негызым пуышо
 племя-влак коклаште икмыняр тӱжем ий ожнак тӱрлӧ куштымаш
 шочын .
    марий калык коклаште могай куштымаш-влакын кышашт кодын ?
 шочмо йылмынам ончалаш гын , тушто тыгай таҥастарымаш-влакым
 ужына : маскала тӧрштылеш , тагала тӧрштылеш , казала
 тӧрштылеш , комбыла иеш , лудыла иеш , йӱксыла йоген кушта да
 молат . тидыже айдемын куштымаш гоч янлыкым , ир кайыкым
 ончыкташ тыршымыж нерген ойла . тыгеже мемнан кугезына-влак
 куштымаш гоч сонарлен коштмо годым ужмо янлыкым , кайыкым
 ончыктеныт . вольыкым ашнаш тӱҥалмекышт , тагала , казала ,
 имньыла куштымаш шочын . одо калык кокласте теве кызытат
 " ӱшкыж " куштымаш аралалт кодын . хант да манси калык-влакын
 мемнан жапыштат маска , турня , колшыре куштымашышт-влак аралалт
 кодыныт .
    паша дене кылдалтше куштымаш-влак , илен-толын , тӱрлӧ
 йӱлашке пуреныт . нунын негызеш йӱла куштымаш-влак шочыныт .
 мутлан , марий-влак шорыкйол годым " маска " , " сӧсна-влак "
 куштымашым куштеныт . тидым Киров областьыште илыше малмыж
 марий-влак коклаште кызытат ужаш лиеш . тиде куштымаште маскала
 чийыше рвезе ӱдыр-влак дене пырля кушта . **88** тыгаяк куштымаш
 венгр калык коклаште лийын . " сӧсна-влак " куштымаште малмыж
 марий-влак марла-рушла куштеныт . куштен чарнымеке , куштышо
 Сӧсна патыр ден Марий патыр кредалыт улмаш . тидыже , очыни ,
 сарзе-влакын куштымашышт гыч пурышо ужаш лийын .
    шорыкйол пайремыште эше Васли кугыза да Васли кува кажне
 суртышто , тыгак шорыкйол пӧртыштӧ йӱла куштымашым куштеныт .
 тиде куштымаш огеш лий гын , шушаш ийыште пуйто шурно ок куш ,
 вольык ок ешаралт , ешат ок кугем . санденак мӧчӧр-влак куштымаш
 гоч пасушто шурно кушмым , вӱта тич вольык шукеммым , ешыште
 йоча-влак шочмо-кушмым ончыкташ тыршеныт . южо движенийышт пешак
 натуралистический лийын , нуным абстрактный симбол дене эше
 вашталтен моштен огытыл . туге гынат Васли кугыза ден Васли
 кува шке куштымашышт дене илышлан , эрласе кечылан ӱшаным
 шочыктеныт . шорыкйолышто тыгак " Оръеҥ ден Салтак "
 куштымашым ончыктеныт . тидыжым йӧратымаш нерген поэма манашат
 лиеш . оръеҥ ден салтак , кап-кылым , кид-йолым модыктен ,
 шушаш ийыште  каче ден ӱдыр-влак коклаште йӧратымаш пеледшашым ,
 шуко сӱан лийшашым куштен ончыктеныт . тиде темымак шорыкйол
 пӧртыштӧ мӧчӧр каче ден шорыкйолыш толшо ӱдыр-влакын
 куштымаштышт ужына . ӱдыр-влак , кап-кылыштым лывыргын
 тарватылын , кид-йолым лыжган модыктен , вуеш шумыштым , кӱшӧ
 мӧр гай лиймыштым , марлан лекташ ямде улмыштым шижтарат . йолым
 кӱвар гыч ойырыдеак , ик вер гыч весыш эркын кайымышт йӱксын ,
 комбын , лудын ийын коштмыштым сӱретлен ончыкта . жапын-жапын
 кок кидым кок могырыш шуялтен нӧлтал колтымышт вӱдыштӧ йогышо
 йӱксӧ але комбо-влакын шулдырыштым шарныкта . вачым , кид
 вургым , кид копам , парнялам модыктылмаш толкыналтше кугу вӱдым
 сӱретла .
    а каче мӧчӧр-влак тидын годым ӱдыр-влак йыр пӧрдын кустат ,
 пуйто нуным руалтен кучаш тӧчышӧ осал кайык улыт , варажым ,
 ӱдырым кучен , имне ӱмбак нӧлталыт да писын кудалме семын
 тӧрштылыт . чыла тидым куштышо-влак тӧрштылмӧ , йолым келшышын
 тавалтыме але тывырдик гоч почын пуат . семат тидымак шижтара .
 тыгай куштымаш ожнысо марийын ӱдырым шолыштмо йӱлажым сӱретлен
 ончыкта . куштымаш тыгак шкенжын йӱла функцийжым шукта :
 мужыраҥмаш идалык мучко пытыдыме лийже , калык эре шукемже
 манын , калыклан сугыньым пуа . шорыкйол пайрем лач тидын дене
 ойыртемалтын : тӱрлӧ искусство полшымо дене еҥ-влаклан
 ончыкылыкым мужед пуен , сайлан , порылыклан ӱшаным шочыктен .
 шорыкйол годым мужедыныт , туштым туштеныт , муро гоч тӱрлӧ
 сугыньым пуэныт . имне мӧчӧр тӧрштыл куштымаште - имне тӱлетым
 ужыныт , Каза мӧчӧрын койышланен тӧрштылмаште , ӧргымаште -
 шорык тӱлет кончен . турня мӧчӧр чӱҥгалеш гын , кочкаш ситыше
 шурно лийшашым ужыныт . тыгай куштымаш-влак марийын веле огыл ,
 удмуртынат лийыныт .
    йӱла куштымаш-влак гыч кугече годымсо куштымашат оҥай .
 мутлан , мый тудым Пумарий ялыште кугече годым ужынам .
 пошкудо-влак пӧрт еда уна лийын коштмышт годым кажне пӧртыштӧ
 куштат . тиде кечын пӧръеҥ-влаклан шке ватышт дене кушташ ок
 лий , вес ӱдырамаш дене веле куштен кертыт . тидын годым пӧръеҥ
 ден ӱдырамаш коклаште кугу йӧратымаш улмым ужаш лиеш . пӧръеҥ
 ден ӱдырамаш кушташ тӱҥалме деч ончыч ик корка гыч пурам йӱыт ,
 вара , куштен-куштен , икте-весышт деке лишемыт . миен
 шумекышт , коктынат кидыштым ӧндалалтмыла лупшалыт да ,
 тавалтен-тавалтен , мӧҥгешла чакнат . адак лишемыт , адак
 кидыштым ӧндалалтме гай ыштат . тыге нуно кум гана куштен
 савырнат . вара тыгак вес мужыр , кумшо , нылымше мужыр куштат .
 тыге нуно пуйто пелед шудымо йӧратымашышт нерген ойган мурым
 мурат .
    молан тыгай куштымаш шочмым умылтараш йӧсӧ огыл : революций
 деч ончыч ӱдырым оксала , олным тӱлен , йӧратыде налыныт :
 мужыраҥмаш поянлык дене кылдалтын , ача-ава шке ӱдырыштым
 йӧратыдыме качылан вийыт марлан пуэныт , поян каче кугу олным
 тӱлен . тыге йӧратыме йорло качыже шкет кодын , поян каче
 кеч-могай мотор ӱдырымат налын кертын . вара ӱмырышт мучко кок
 еҥ йӧсланен илен . кугече кечын марий коклаште ала-кунам
 икте-весым йӧратыше еҥ-влаклан пырля кушташ правам пуэныт . тыге
 пырля куштен , йӧратыше еҥ-влак йӱлышӧ чоныштым лыпландареныт ,
 вургыжшо шӱмыштым куандареныт .
    Гавриил Яковлевын возымыж семын , XӹX-ше курымышто кугече
 годым куштышо-влакын кап-кылым модыктымаштышт икте-весым
 йӧратымашышт эше рашрак почылтеш улмаш . мыйын ужмо куштымаште
 тидын кышаже веле кодын ыле , туге гынат тиде пӧръеҥын вес
 ӱдырамаш дене куштымо йӱлаже чынак лиймым рашын ончыкта .
    марийын ӱарня куштӱмашыжат лийын . тидын нерген Спиридон
 Михаиловын возымыжо **89** ойла . 130 ий ожно курык марий
 ӱдыр-влак тыге куштеныт : ондак ӱдыр-влак , капым лыжган
 пӱгыртен , озалан изишак вуйым савалтеныт . вара , кок кид дене
 шокшым ваш кучен , кушташ тарваненыт . йол копам кӱвар гыч
 нӧлталде , шыман ийыныт , кидым шулдыр семын ныжылгын лупшеныт .
 куштен пытарымеке , адакат вуйым савеныт .
    а теве агавайрем годымсо куштымаш шуко шотышто шорыкйолысо
 куштымаш дене келшен толын . тыштат шорыкйолысо гаяк каче-влак
 ӱдыр налшын рольжым модыныт , а ӱдыр-влак шкем оръеҥ семын
 кученыт . икманаш , куштымаш гоч сӱаным модын ончыктеныт .
 ожнырак нуно кӱсле сем почеш куштеныт . мемнан курымын 20-шо
 ийлаштыже , кузе Т Евсевьев воза , гармонь почешат кушташ
 тӱҥалыныт . икгайлык лийын гынат , агавайремысе куштымашын
 амалже весе лийын : сӱанла модын куштымо дене нуно мланде ава
 юмылан сӱаным ыштеныт , мланде шурным куштыжо , манын йодыныт .
 тиде куштымаште , кап-кылым тӱрлӧ семын модыктылын , каче ден
 ӱдыр-влак пырчын нерешт лекмыжым , озымын писын кушмыжым , кинде
 шурнын пеледмыжым ончыктеныт .
    йӱла куштымаш коклаште кугу вӱд пайрем годымсо куштымаш пешак
 сӧрал улмаш . Малмыж кундемыште Сатнур марий-влак апрельыште
 але майыште Вятка эҥер покшелан кугу пушым шогалтат улмаш . вӱд
 каен пытымешке кажне кастене самырык-влак тиде пуш деке 40 пуш
 дене ийын миеныт . каче ден ӱдыр-влак куштеныт , кугу вӱд нерген
 мурым муреныт , вӱд ӱмбалне пуш дене коштыныт . тыге нуно шошо
 толмылан , кугу вӱдлан шке куаныштым почын ончыктеныт .
    марий-влак моло пайремыштат куштеныт : куштеныт семык годым ,
 шудо солаш кайыме жапыште , у кинде пайрем годым . шоктеныт
 кӱслем , шӱвырым , перкаленыт тӱмырым . шошо пайремлаште пӧръеҥ
 ден ӱдырамаш-влак пырля куштеныт гын , шыже пайрем годым кок
 пӧръеҥ але кок ӱдырамаш посна куштеныт . шорыкйол гыч тӱҥалын ,
 сӱрем марте пӧръеҥ ден ӱдырамашын пырля куштымышт чыла
 кушкылын , вольыкын , мландын иланымыштлан ӱшанымаш дене
 кылдалтын . шыжым , телым чыла пӱртӱс канаш ямдылалтеш . тидым
 шотыш налынак , шыже гыч шорыкйол марте ӱдырамаш ден ӱдыр-влак
 пӧръеҥ-влак деч посна куштеныт .
    тидым ме ӱдыр йӱыш але ӱдыр сий пайрем куштымаште раш ужына .
 тыште марлан каяш шушо ӱдыр , пура коркам кучен , пайремыш толшо
 казне уна лӱмеш шкетын посна куштен . тидын годым нуно ,
 кап-кылым ковыран модыктен , кушкын шумыштым , марлан каяш ямде
 улмыштым ончыктеныт . куштымо годымак кажне уналан посна мурым
 муреныт . унала пурышо пӧръеҥ да каче-влак тидын годым ончен
 гына шинченыт . мучашлан гына каче-влак ӱдыр-влак дене пырля
 " Корак Марья ден Корак Йыван " сӱаным модыныт да куштеныт .
 ӱдыр сий куштымаш кызытсе музыкальный драма але оперетта сынан
 лийын .
    калык куштымашын вияҥмаштыже шинчаш лекмаш йӱла кугу верым
 налын . тыште акрет годсо ала-могай йӱлан элементше аралалт
 кодын докан . молан манаш гын , шинчымаште куштымо годым каче
 чыла ӱдыр дене почела-почела куштен . тидыже родовой строй
 жапысе пӧръеҥ ден ӱдырамаш-влак кокласе кылым ончыкта , манын
 шоныман .
    марий куштымашын акрет годсо сынже сӱан йӱлаште поснак раш
 коеш . теве качымарий шелыкыште сӱанвуй вате ден савӱшын ,
 оръеҥ капка ончылно - почеш толшо-влакын куштымышт , туштак каче
 пукшымо куштымаш , посна ойырымо качын оръеҥ сывыным чиен
 куштымашыже , тыгак савуш ден куштызын койдарчык куштымашышт ,
 сӱан тарваныме деч ончыч киямат ача ден киямат аван качымарий
 шелыкыште , варажым оръеҥ деке мийымеке , нунынак кум гана
 костенеч да арака дене куштымашышт , савушын оръеҥ пӱргенчыкым
 налме годым куштымашыже , тулар вате-влакын клатыште оръеҥлан
 вате вуйчиемым упшалтыме годым куштымашышт лач тидын нергенак
 ойлат . чыла куштымашын шке сӱретше , ойыртемже лийын . тыште
 пеш ожнысо кок родо кокласе кылым , савушын оръеҥлан праважым ,
 тулар вате-влакын ӱдырым туралтен кертмыштлан куаныштым , киямат
 ача ден киямат аван у ешлан полшаш сӧрымыштым , почеш
 мийыше-влакын качымарийым але оръеҥым моктымыштым ужаш лиеш .

 63  вождьна - марий сӱретыште     **88**
    Ленин вождьын , тӱняште эн кугу айдемын , койыш-шоктышыжым
 да койыш-тӱсшым чын почын ончыкташ куштылго огыл . южо
 художникше , тиде кугу личностьым садак тичмашын почын ом керт
 манын , тӱҥ шонымаш деч чакнен , посна палым ончыктымо дене
 серлага гын , весе вождьын илышыштыже лийын кертшашым
 сӱретлымашке кусна . ты шотышто кажне художникын ойырен налме
 шке йӧнжӧ уло . но ленинский темым тарватыше кажне художник
 тыгай шонымашке толеш : тиде пеш кугу айдемын шӱм-чон поянлыкшым
 чыла велымат ончыкташ - келге шымлымаш гаяк творческий задача .
    тӱрлӧ пагытыште тӱрлӧ калык гыч улшо автор-влакын сӱретлыме
 чыла произведенийым мо ушен шога ? совет Ленинианын рӱдыжӧ
 могайрак ? тыште эн ончычак Ильичым пӱтынь калыкын шокшын
 йӧратымыжым почын ончыкташ тыршыме , вождь ден калыкым чакемден
 шогышо чертам кычалмым ужына . Ленинианын эн сай
 произведенийже-влак эше тидын дене ойыртемалтыт : кажне сӱрет
 - художникын илыме пагытшылан келшыше образ . тиде - Ленинын
 образше ден историйын ошкылжо кокласе ойыраш лийдыме кыл .
    тӱрлӧ калык гыч лекше мастар-влакын ленинский темым тӱрлӧ
 могырым почшо сӱретлаште марий изобразительный Ленинианат шке
 вержым налын . тышке Ленин да революций нерген профессиональный
 искусство мастар-влакын произведенийышт пурат .
    марий изобразительный Ленинианым Павел Горбунцовын
 сӱретше почеш . тудым художник 1929 ийыште , ойган датым -
 вождьын колымыжлан вич ий темме кечым элын палемдымыж годым ,
 сӱретлен . произведенийын сюжетшылан марий ялыште эртыше
 траурный митингым ойырен налме .
    марий живописьын историйыштыже П Горбунцовын сӱретше -
 ленинский темым почын ончыктымаште икымше кугу ошкыл . сӱретыште
 тӱҥ герой - калык . а калык тема марий изобразительный
 Ленинианыште тачысе кече мартеат рӱдӧ семын кодын .
    П Горбунцовын сӱретысе калык шонымашан содержаний ден
 вождьым пӱтынь калыкын йӧратымыж нерген темым художественно
 почын ончыктымаш Ильичын образышкыже ойыраш лийдымын ушненыт .
    автономийым ыштыме нерген декрет марий калыкын илышыштыже пеш
 кугу исторический акан документыш савырнен . тиде событийым
 художник-влак живописьыште моктен муреныт . витлымше ийлаште
 Владимир Козьмин музейлан " Автономийым ыштыме нерген
 декретым подписатлымаш " сӱретым ыштен .
    тиде жаплан республикыште творческий вий тӱҥ шотышто пеҥгыдем
 шуын . художник-влак ончылан жап у йодышым шынден . лачак
 витлымше ийлаште сюжетно-тематический , лачшым манаш ,
 исторический сӱретын позицийжым пеҥгыдемдаш кӱлмӧ шижалтын . В
 Козьминын произведенийже тема кумдалык , идей да содержаний
 шотышто кугу задача дене ойыртемалтеш . тудо марий
 изобразительный искусствын тунамсе сеҥымашыжым да ситыдымашыжым
 ончыкта . эсогыл вождьын образшымат ӱмбач почын пуымо . калыкын
 колтымо еҥ-влак дене тудын мутланымыже - кугу исторический
 значениян , но тидым иллюстраций семын гына ончыктымо .
 персонаж-влакын койыш-шоктышышт вияҥын огыл . композицийын кок
 ужашлан шелалтмыже вигак шинчалан перна - калык ик могырышто
 шога , вуйлатыше-влак - вес велыште . а вет художник Кремльыште
 вашлиймашым тыглай , весела шӱлышеш ончыкташ тыршен , эл
 вуйлатыше-влакым тӱжвал геройзаций деч посна сӱретлен , туге
 гынат темым почмо живописно-художественный решений иллюстраций
 йӧн да композиций тӧрсыр деч утлен кертын огыл . тидыже самырык
 марий историко-революционный живописьын тӱҥалтыш жапысе
 нелылыкше нерген ойла .
    ситыдымаш лийын гынат , Ленин образан , калык историйыште
 чын лийше сюжетан сӱретын шочмыжо мемнан куандара . адакше теве
 мом палемдыде ок лий : тиде произведений марий живописьыште В
 И Лениным сӱретлыман первый радына семын палыме . койыш-шоктыш
 да тӱс шотышто келшен толмо проблемым тиде сӱрет гоч решатлаш
 тӱҥалме . Ленин нерген произведенийыште автор тиде проблемым
 кузе творчески да чын решатлен кертеш , тудын сеҥымашыжат
 тугаяк лиеш . мутат уке , ме палыме художественный
 первоисточникым але документальный фотографийым тыглайын
 копироватлыме нерген огыл ойлена . эн ончычак иктаж-могай кӧргӧ
 шонымаш татыште Ленинын сын тӱсшылан келшен толмо чертам ужын
 мошташ , кап-кыл тарватылмын , чурийвылыш **89** вашталтмын
 кӧргӧ амалыштым умылен калаш кӱлеш . чыла тидыже Ленинын кӧргӧ
 шонымашыжым пеш раш ончыктен кертын .
    сӱретын сюжетшым Ленин темылан келыштарыме пашам самырыкрак
 художник-влак умбакыже шуят . Зосим Лавреньтевын " Марий
 ялысте мланде нерген декретым лудыт " сӱретшым шарналтена . тудо
 В Козьминын тӱҥалме темым эшеат вияҥден . марий живописец
 посна персонаж-влакым моштен сӱретлен , шке шотан национальный
 тӱсым муын . но художник калык койыш-шоктышым кумданжак ончыктен
 кертын огыл . чын искусствын тӱҥ качествыжлан шотлалтше тичмаш
 пластический да живописный образым чоҥаш манын , чапле
 художественный формым кучылтман , новатор лийман . тыште ӱмбач
 гына ончыктымо ок полшо .
    60-шо ийлаште изобразительный искусствышто ( тидыже пӱтынь
 совет искусствыштат тыгак ) чиян йӧнжӧ дене шуктымо
 художественно-образный задачын умылымаште кугу савыртыш лийын .
 образым вияҥдыме , явленийым кумдан иктешлыме дене пырляк
 материалым тыршен шымлаш тӱҥалме .
    самырык живописец Алексей Бутов республикыште кумдан палыме
 " Марий-влаклан декрет " сӱретым ыштыме деч ончыч икмыняр ий
 исторический материалым шымлен , архивлаште пашам ыштен . шкеже
 тудын нерген теве кузе ойла : " мый шуко информацийым погенам -
 кинохроника , фотографий , архивысе документ-влакым онченам ,
 Ильичын тӱжвал тӱсшӱм , кузе ойлымыжым , коштмыжым ,
 воштылмыжым , еҥ-влак ден мутланымыжым ончыктышо чыла материалым
 шымленам " . тылеч посна художник шоҥго революционер-влак дене
 ваш ужын кутырен , Ленинын статьяж-влакым лудын .
    сӱретлан композицийым кычалме годым А Бутов оҥай йӧным
 кучылтын : тудлан республиканский руш драмтеатрын артистше А
 Кожевников позироватлен . тудо тунам В И Ленинын рольжым
 сценыште модын А Бутов шарналта : " артист палемдыме сеанс деч
 ятыр ончыч мастерскойыш толын , чыла шотыштат сайын
 гримироватлалтын , сценылык вургемым чиен , образыш пурен .
 Ленин нерген спектакльла гыч монологым лудмыжо , эпизодым
 модмыж годым тудо шинча ончылнак васталт каен " .
    актер дене пашам ыштен , художник шонен пыштыме образ деке
 лишемын . туге гынат тугай тат толын шуын : тудо умбакыже кузе
 лияш ӧрын . художниклан образым традиционно чоҥымо деч кораҥаш
 неле лийын . тудо произведенийжым чын илышлан келыштараш
 тыршен .
    А Бутовлан вучыдымо вашлиймаш полшен . тудо ынде
 ала-мынярымше гана Москвашке - Кремльыш , Йошкар площадьыш ,
 Революций музейыш - миен . тыште , музейыште , тудо ик шоҥго
 еҥым вашлийын . музейыште смотрительлан ыштыше тиде кугыза
 Лениным ужмыжо , икана тудын ойлымым колыштмыжо , тунамсе жап
 нерген каласкален . чыла тидым колыштмо годым кӱдырчан ийлам
 ужшо еҥ дене пырля тудынат шӱмжӧ вургыжын . тыге художник
 революцийын шӱлышыжым чон дене шижын , тунамсе пагытым ужын ,
 октябрь эрдене Петроград ден Москвасе площадьлаште
 революционный ошкылын серыпле йӱкшым колын ... тудо ончыкылык
 сӱретын , лачшым манаш , икмыняр сӱретын могай лийшашыштым
 ужын . шӱм-чонеш атыланыше шонымаш " Мутланымаш " да
 " Партийный гимн " историко-революционный сӱрет-влакым ышташ
 полшен .
    " айдеме койыш-шоктышым келгын почын ончыктымыжлан кӧра сюжет
 виян лектын " , - 1967 ийыште Волгоград олаште эртыше " Кугу
 Юл " зональный выставкыште Алексей Бутовын " Марий-влаклан
 декрет " сӱретшын тӱҥ ойыртемжым тыге палемдыме .
    ленинский тема дене пашам ыштыше да Ленин ден калык шотышто
 изобразительный проблемым шуктен толшо совет мастар-влакын
 опытышт марий живописецлан тидым чын умылен налаш полшен :
 сюжетан сӱретыште калык образ тыглай салтак , пашазе але
 кресаньык семын гына огыл ончыкталтшаш . сӱретысе кажне еҥ шке
 илыш корнан айдеме лийшаш . А Бутовын произведенийлаштыже шӱм
 шокшым , алал кумылым шижына . Лениным художник вучыдымын ужмо
 гай сценыште да эпизодышто ончыкта . чон кумыл почмым
 " Мутланымаш " сӱретыште ужына . Ленин - Кремль кудывечыште .
 эше сусыржо сайынак парем шуын огыл . тудым Бонч-Бруевич ден
 матрос ужатен коштыт . нуно кок салтакым , " революцийын
 рядовойжо-влакым " вашлийыт . тиде эпизодым сӱретлымыж годым
 художник тыгыде-пагыдым ончыл верыш луктын огыл , Ленин образын
 кугытшым арален коден .
    чатка тӱс , герой-влакын койыш-шоктышышт дене тудо ,
 революций лиймеке , кӱдыратле первый ийлам ончыкташ тыршен .
 художник жанровыйым огыл , а исторический сӱретым ышташ шонен да
 ыстен .
    " Партийный гимн " сӱрет изиш лушкыдырак . тудым
 композиционно чоҥен шуктымо огыл , кӧргӧ драматизмжат уке ,
 манаш лиеш . революцийын геройжо-влак дене курымешлан
 чеверласыме годым шӱм-чон ойгырымо жапыште вождьын образшым
 почаш тудлан неле лийын , сандене чылажымат таляканрак
 ончыктымо .
    Ленин тема чӱчкыдынак шочмо пӱртӱс , пейзаж тема дене ушна .
 тыгай произведенийым эн ончыч совет живописец Рылов сӱретлаш
 тӱҥалын . марий живописьыште тиде йӧнымак Сергей Подмарев
 кучылтын . тудын " Шыркаҥше пасу " сӱретыштыже пылым ,
 мардежым , шурнывече ӱмбалне ужар толкыным ужына . пӱртӱсын тиде
 толкынышкыжо Ленинын образше ушна .
    ты сӱретым ончыктымо деч ончыч живописец ятыр эпизодым ,
 вариантым ыштен ончен . шукыжым кудалтен . но теве мучаш марте
 ыштен шуктыдымо ик вариант **90** келшыше гай чучын . тиде -
 " Мланде нерген мутланымаш " . ужар шурнывече ден кава
 ушымаште Владимир Ильич ден Максим Горькийын силуэтышт
 мучашдыме канде кавашке нӧлталтыныт . тиде вариантым художник
 ятыр жап шӱм-чоныштыжо коштыктен . юл воктенысе олык , шудо там
 художникын капышкыжак , вурышкыжак шыҥен шуын , шочмо мландын
 нимучашдыме кумдыкшым шижын налын . сӱретым ышташ тӱҥалмекыже ,
 конешне , тудо шке шинча ончылныжо шочмо вершӧрым , кундемнан
 чеченлыкшым ужын .
    " Шыркаҥше пасу " сӱрет - чока тӱсан , чатка линиян . мӱндыр
 кава тӱрыштӧ ош черке пале тошто Российым шарныкта . Ильичын
 шинча ончалтышыже торашке возын . ваштарешла пуалше мардеж
 Ленинын пальто урвалтыжым ӧрдыжкӧ лупшалын . пеҥгыдын тошкал ,
 Ильич ончыко кая .
    " мый умылем , - каласыш икана С Подмарев , - Ленин темым
 ойырен налше кажне художник вождьын шуко могыран образыштыже шке
 вийлык сюжетым муын кертеш . художник ик сӱретыште тиде образысе
 ала-могай ужашыжым веле авалтен кертеш . мыйын шонымаште ,
 Ильич нерген сӱретыште тыгай ужашыже Ленинианыште у мут
 лийшаш " .
    С Подмарев - романтико-лирический шотан живописец . тудын
 историко-революционный жанран чыла произведенийже , тидын
 шотышто " Совет власть верч " сӱретшат , революционный
 романтика дене шыҥдаралтыныт . тиде сӱретын сюжетшылан Княжна
 ( кызыт Данилово ) ялыште лийше событийым ойырен налме . тыште
 контрреволюционер-влак чекист отряд ӱмбак кержалтыныт . шеме ,
 шем-кӱрен , нугыдо йошкар тӱс чоным вургыжтара , трагедий лиймым
 шижтара . тидат куандара : пытартыш ийлаште художник Ленин да
 йоча-влак темылан икмыняр сӱретым ыштен - " Ленин йоча-влак
 дене пырля шӱшпык мурым колыштеш " ( кок вариант ) , " Поҥго
 пагыт " ( " Ленин йоча-влак дене пырля поҥгым пога " ) . нине
 произведенийлаште Ленинын образше тӱрлӧ могырым ончыкталтеш ,
 художник кажныштыже у , Ильӱчын илышыжлан келшен толшо йӧным
 кычалеш . тиде темыланак З Лаврентьев , А Бутов да Ю
 Белков шке сӱретыштым пӧлекленыт .
    Ленинианым вияҥдаш графикат кугун полшен . тудын шке шотан
 ойыртемже , айдеме илышын ик изи татыштыже кугу шонымашым почын
 ончыктен кертмыже И Михайлинлан " Совет власть верч " , А
 Бакулевскийлан " Совет властьын первый декретше-влак "
 станковый графический цикл ден серийлам ямдылаш полшеныт . В
 Маяковскийын " Владимир Ильӱч Ленин " поэмыжым Александр
 Бакулевскийын сӧрастарен лукмыжо книга графикыште кугу сеҥымаш
 лийын . В И Ленинын шочмыжлан шӱдӧ ий темме кече лӱмеш
 савыктен лукмо тиде книга марла книга искусствышто чапле
 ошкыллан шотлалтеш . изданийым " Советская Россия "
 выставкыште кӱкшын аклыме .
    Ленин да революций нерген героический темым почаш
 художниклан посна йӧн кӱлын . тиде темылан книга искусствын
 йӧнжӧ шыгыр лийын . иллюстраций тыгодым у чия дене пойдаралтын .
 поэмыште чоным тарватыше эн виян верлам , поэтын ойыртемалтше
 йӱкшым , Ильичын путырак поян кӧргӧ чонжым рашрак , шинчалан
 койшын почаш манын , А Бакулевский плакат йылме дел лишыл
 сылне йӧным кучылтеш .
    пеш кугу мыслительын да революционный кучедалше еҥын
 шочмыжлан 110 ий темме кечым пӱтынь ончыл айдеме тукымын
 палемдыме жапыште В И Ленинын образшым чоҥымаште марий
 изобразительный искусствын опытшым ончал лекмеке , ме тыге
 каласен кертына : республикысе художник-влакын тӱшка пашашт
 Ленинианылан сай негызым ыштен . тидыже эре у да у сӱрет-влак
 пойдараш тӱҥалыт . Ленинын образшым ончыкташ эре у деч у автор
 кумылаҥеш . самырык мастар-влак кугу образын у сынжым почыт ,
 калыклан ончыктат .

 64  религиозный коса мыланна могай эҥгекым конда   **34**
    религий ожно марий шемерын сознанийышкыже да чыла
 илыш-йӱлашкыже пеш келгын шыҥен , тудо еҥым шочмыж гыч тӱҥалын ,
 колымешкыже авалтен шоген . пӱтынь тӱням тунам марий еҥ
 религийын туныктымыж гоч ужын .
    кызыт гын , йӧршын вес паша . мемнан илышыштына религий йӱлам
 шуктен шогымаш койын изем толеш . илыш условий саемме семын ,
 калыкын культурыжо да научный шинчымашыже кушмо семын юмылан
 ӱшаныше-влак эреак шагалемыт .
    кызыт советский калыкын кугу ужашыже пӱртӱс ден обществын
 законжо-влакым чын умыла , эше школыштак марксистский
 материалистический мировоззренийын негызшым пален налеш ,
 пӱртӱсыштӧ да общественный илышыште тӱрлӧ явленийым юмын лӱмжӧ
 дене огеш кылде . но религий мыланна нимогай эҥгекым огеш ыште ,
 тудо лач шоҥго еҥ-влакын вуйыштышт веле кодын , манын шонаш
 йоҥылыш лиеш . южо еҥ-влак але кызытат шке йырысе тӱням
 религийын туныктымыж семын умылат . нунын коклаште
 самырык-влакат улыт . юмылан ӱшаныше-влакын шонымышт почеш ,
 пӱтынь тӱням юмо ыштен да юмак виктарен шога , а айдеме шке
 шотшо дене нимомат ыштен огеш керт , шке илышыжлан шке оза
 огыл . " юмо мом пӱрен , тудо лиеш " , " пӱрымашет деч от
 утло " , маныт тыгай еҥ-влак . нуно кызытат юмын пӱрымашыж деч
 лӱдын илат , иктаж-могай эҥгек лиймеке черкыш коштыт , отышто
 кумалыт , мужедыктат да молат .
 **35** " чыла юмо деч " , " чыла юмын кидыште " манын шонымаш
 еҥым ӱнардымым , шкенжын вийжылан ӱшаныдымым , пассивныйым
 ышта . юмылан ӱшаныше еҥ санденак мардеж куш пуалеш , тушкыла
 лупшалтше пушеҥге гай . тудо ӱмыржӧ мучко эре " вес тӱня " ,
 " тамык " да " рай " нерген шонен ила , шкенжым " вес тӱнясе "
 илышлан ямдыла .
    наука шукертак ӱчашаш лийдымын доказатлен : нимогай юмо ,
 " вес тӱня " , " рай " да " тамык " уке . айдеме ик ӱмырым веле
 ила , илыш кок гана пуалт . сандене тудо шке ӱмыржым сайын ,
 обществылан пайдалын илен эртарышаш . пиалан , улан , сылне
 илышым кондышо коммунистический обществым мланде ӱмбалне шке
 вийкуатше дене ыштышаш .
    коммунизм - шке ок тол , тудым ышташ нимогай юмат полшен ок
 керт . коммунизмым лач тыршен ыштыме паша дене веле лишемдаш
 лиеш . сандене мемнан Коммунистический партийна пӱтынь
 советский калыкым героический пашашке ӱжеш .
    а религий паша нерген кузе туныкта ? чын , кызыт
 церковник-влак , ожнысо семын , паша айдемын языкшылан кӧра юмын
 колтымо наказаний улеш манын , вигак ойлаш ӧрыт . нуно палат :
 юмылан ӱшаныше советский еҥ коклаште шукышт пашам моло дене
 тӧрак тыршен ыштат . южгунам черкыште тыгай мутымат колаш
 лиеш : " йолагай ден арамлогар-влак райыш огыт логал " . но
 иктым мондыман огыл : вет черке ожнат паша ышташ шемер-влакым
 чарен огыл . но молан , могай пашам ышташ религий темла ? пашам
 тудо кузе акла ? тыште паша деке религиозный да коммунистический
 отношений коклаште кава ден мланде кокласе гай кугу ойыртемыш
 путырак раш коеш .
    религий кызытат айдемым " мландын шукшыжлан " шотла , тудо
 кеч-мыняр тыршыже , юмо полшыде илышыште пуйто нимомат вашталтен
 огеш керт . " кӧ киндым шочыкта ? - йодыт поп-влак да тунамак
 вашмутым пуат : юмо . юмо шона - йӱрым колта , шона - шолемым .
 мландым кеч-мыняр курал , ӱдӧ - юмо ок пу гын , кинде ок шоч .
 сандене юмылан кумалаш кӱлеш . юмо эн сай пашалан молитвам
 шотла " .
    тыге лектеш : юмо молитвам паша деч коч йӧрата . тыгеже , эре
 кумал да умшам веле карен шинче : ӱян подкогыльо кава гыч вик
 умшашке йогаш тӱҥалеш . но **36** тыгай аҥыраже юмылан эн чот
 ӱшаныше коклаштат нигунам лийын огыл . вет илыш - эн кугу
 туныктышо - йӧршын вес семын туныкта . " пашам от ыште гын ,
 ӱстембалнет мелна ок лий " , манеш марий калык мут . айдеме
 шкежат пашалан кӧра янлык радам гыч лектын . тудо кӱ товар гыч
 тӱҥалын , космический корабль марте шке пашаж дене ыштен , пашаж
 дене кугу эҥерын да куатле атомын вийыштым сорлыклен . паша -
 чыла поянлыкын негызше , паша - ончыко наҥгайше вий , тудо
 айдеме обществым первобытный строй гыч социализм марте вияҥден
 колтен . кызыт пашан значенийже путырак кугу . коммунизмым ыштен
 шуктышашлан калык , кажне советский еҥ , чот тыршен , кугу пашам
 ыштен шогышаш . паша деч посна пеледалтше общество , айдемын сай
 илышыже да пиалже лийын ок керт .
    религий пашан цельже нергенат тӱжем ий ожнысылак туныкта :
 пуйто паша языкым касараш , колымеке " райыш " логалаш йӧн
 веле . православный черкын ик богословшо Введенский тыге ойла :
 " юмылан ӱшаныше-влаклан тачысе кече нерген шонымашат сита ,
 сандене нуно эрласе кече нерген огыт шоно ... нуно шке шинчашт
 ден шӱмыштым кавашке виктарат да юмын тӱняж нерген шонат " .
    тыге религий юмылан ӱшаныше-влакым уло кумыл дене паша
 ыштымаш деч кораҥдаш тырша , вес тӱняште паша деч посна ласка
 илышым сӧра .
    а коммунистический пашан цельже - мланде ӱмбалне эн пиалан
 илышым чоҥаш , элын поянлыкшым шукемдаш , коммунизмын
 материально-технический базыжым ышташ , " кажныж деч -
 способностьшо почеш , кажныжлан потребностьшо почеш " принципым
 вашкерак илышым пурташ . мемнан элыште паша - творческий , кумыл
 нӧлтышӧ , тудо айдемым уэмда , куандара . коммунизм жапыште
 пашам кавашке ончен , вес тӱня нерген шонен ышташ ок лий ,
 коммунистический паша кидым веле огыл , яндар кумылым , кӱкшӧ
 сознательностьым , творческий тулым йодеш .
    мемнан элыште кызыт эн пагалыме еҥ - пашан геройжо ,
 коммунизмым шке пашаж дене лишемдыше советский айдеме - пашазе ,
 колхозник , интеллигент .
    пытартыш жапыште религиозник-влак пӱртӱс ден общество нерген
 религийын шолдыргышо туныктымыжын наука ваштареш кучедалаш
 ӱнарже пытымылан **37** кӧра , шке позицийыштым мораль нерген ,
 еҥ-влак коклаште отношений могай лияш кӱлмӧ нерген туныктымаште
 кучен кодаш тыршат . нуно тыге маныт : пуйто религиозный мораль
 гына чынлан туныкта , пуйто тудым айдемылан юмо пуэн .
    христианский моральыште , тудын кушеч лекмыжым палыде ,
 тӱжвач ончымаште сайлан туныктышо ятыр заповедьым муаш лиеш :
 " еҥым ит пушт " , " ит шолышт " , " еҥ вате нерген , тудын
 вольыкшо нерген ит шоно " да молат . нине заповедьым юмын лӱм
 дене кылдат .
    чынжым гын , мораль религий деч ончыч лийын , тудо айдемын
 янлык радам гыч лекмекыжак шочын , общество вияҥме семын вашталт
 толын . мораль - общественный сознанийын ик формыжо - айдеме ден
 айдеме кокласе отношенийым ончыктен шога . а религий улыжат 30 -
 40 тӱжем ий ожно веле лектын . религийын служительже-влак шкешт
 айдеме обществысе ямде моральым кучылтыныт , шканышт кӱлеш семын
 келыштареныт , тудым " юмо пуэн " , манын увертареныт .
    христианский мораль , " юмын лу заповедыше " - тиде
 рабовладельческий стройышто илыше-влакын моральышт . тиде
 моральын ужашыже чыла айдеме тукымын илышланже келшен , курым
 гыч курымыш куснен толын . тыге , ме " еҥым ит пушт " , " ит
 шолышт " да моло тыгаяк сайлан туныктышо правило-влак дене
 кызытат келшена гынат , нуным у содержаний дене пойдарена . но
 " шке тушманетым йӧрате " да моло тыгаяк правило-влак дене
 нигузеат келшен огына керт .
    религиозный мораль обществыште ятыр курым дене озалален
 гынат , тудо айдеме ден айдеме кокласе отношенийым саемден
 кертын огыл . религиозник-влак шкештат религиозный мораль почеш
 илен огытыл . вет кызыт юмылан ӱшаныше кажне еҥ пала : ожно кӧ
 эн сут , эн чаҥга лийын гын , тиде - поп да карт-влак . а " ит
 пушт " манын калыкым туныктышо христианский черке кокла
 курымлаште титакдыме вич миллион утла еҥым илышынек тулеш
 йӱлалтен пуштын , пеш шуко религиозный войнам ( крестовый
 поход-влакым да монь ) эртарен .
    религиозный моральын тӱрлӧ эҥгекше нерген ме тиде брошюрышто
 шуко огына ойло . тидын нерген ятыр возымо . но тудын тӱҥ
 эҥгекше теве кушто .
    кеч-могай моральный нормымат шуктен шогымым тергыше , тудым
 пеҥгыдемдыше вий лийшаш . религиозный **38** моральыште тыгай
 вийлан юмым шотлат . религиозный мораль почеш илыше еҥ " юмын
 заповедьшым " пудырта гын , юмын ончылно веле шкенжым титаклан
 шотла , чыла языкым юмылан кумалын " касараш " тырша . религийын
 туныктымыж почеш , тудо общество ончылно , еҥ-влак ончылно шке
 пашажлан мутым кучышаш огыл . сандене тыгай еҥ утларак чӱчкыдын
 обществын моральный нормыжым пудыртылеш , лач шкеж нерген гына
 тырша . тудо тыгай принцип почеш ила : шолыштынат - юмылан
 кумал , еҥым пуштынат - юмылан кумал , йӱын , орен коштынат -
 юмылан кумал . юмо чыла тиде языкым вара кудалта , а тыгай шакше
 паша нерген еҥ-влак мом шонат - садиктак .
    тиде , чынжымак , пеш шучко мораль .
    коммунизмым ыштыше еҥын моральный кодексше советский айдемым
 коммунизм пашалан преданный лияш , Родиным йӧраташ , пашам лым
 лийде ыштен шогаш , общественный поянлыкым аралаш , икте весе
 дене йолташла келшен , ваш полшен , пагален илаш , честный ,
 скромный лияш , еш илышым пеҥгыдемдаш , йоча-влакым коммунизм
 шӱлышеш воспитатлаш , калык коклаште иза-шольыла келшен илаш ,
 тошто коса вастареш кучедалаш туныкта .
    религийын общество ваштареш улмыжо тудын еш илышым пужгалымыж
 гыч коеш .
    христианский религий эн суапле айдемылан еш деч посна илыше
 монахым шотла . Иисус лӱм дене Евангелий тыге туныкта : " кӧ
 мыйын лӱмеш шке суртшым але иза-шольыжым , але ака-шӱжаржым ,
 але ачажым , але аважым , але шочшыжым , але мландыжым кудалтен
 кода , тудо курымашлык илышым налеш " .
    религийын еш илыш нерген туныктымыжын эҥгекше эн ондакак
 тыште : тудо чыла еш илышым , вате ден марийын йӧратен
 илымыштым , йочам ончен куштымашым юмылан кумалмаш деч изирак
 значениянлан шотла .
    чыла тӱрлӧ религий коктынат икгай верам кучышо мужырым веле
 чын мужырлан шотла , тӱрлӧ верам кучышо ӱдыр ден рвезылан
 йӧратен ушнашышт мешая .

 65  первый лйотчик-влак коклаште   **30**
    самолет эн ончыч йомакыште шочын . вара - юж шар ,
 дирижабль ... а 1876 ий кеҥежым морской офицер Александр
 Федорович Можайский кавашке чоҥештылше аппарат дене кӱзен
 ончен . тудак тӱняште первый самолетын проектшым ыштен .
    колымшо курым тӱҥалтыште Российыште планерный спорт эре утыр
 да утыр шарла , аэроклуб-влак шочыт . тидлан тӱҥалтышым 1908
 ийыште Одессыште почылтшо клуб ыштен . кок ий гыч южышко
 Михаил Никифорович Ефимовын аэропланже кӱза . тиде -
 Российыште первый чоҥештымашлан шотлалтеш .
    у пашан ошкылжым руш газет-влак ончыктыде кодын огытыл . теве
 мутлан , " Петербургский листок " 1912 ий 8 сентябрьыште
 возен :
 **31** " шкенжын " Райтшым " чоҥешташлан ямдылен шуктымым
 княгиня Е Шаховская шукертсек пеш вуча . теҥгече , 7
 сентябрьыште , вучымо жапше толын шуо . тудо корпусной аэродром
 ӱмбалне чоҥештен ончен , но эҥгекыш логалын . пиалешыже ,
 кугунак эмганен огыл .
    ... " Райт " ( кокымшо гана ) 50 метр кӱкшытыш кӱзен
 чоҥештен коштын . но кенета моторжо ала-мо лийын каен да вара
 йӧршын чарнен . авиаторшалан пикироватлаш логалын .
    йӱреш лазыргыше мланде ӱмбак волен шинчаш тӱҥалмыж годым
 княгиня Шаховская рульым виктарен моштен огыл , сандене мландыш
 миен керылтын . тыге кенета тӱкнымӧ дене эсогыл верже гычат
 лектын возын ... "
    " Петербургский газетын " 1912 ий 17 сентябрьыште лекше
 номерыштыже Степановын эҥгекыш логалмыж нерген увертаралтын .
    " шуко жап эртымеке , Гатчинский аэродромышто теҥгече угыч
 чоҥештылаш тӱҥалыныт .
    игече мардежан да йӱран ыле гынат , летчик Степанов кавашке
 кӱзен . 40 метр кӱкшытыш нӧлталтмек да 10 минут наре южышто
 лиймек , Степанов аэродромыш волаш тӱҥалын . йӱреш нӧрышӧ
 аппаратым тале мардеж шӧрын савыралын , сандене икмыняр минут
 гыч " Фарман " ӱлкӧ шуҥгалтын . мландыш керылтмыж годым
 аппаратын шола могыр ӧрдыжшӧ пудырген . пиалешыже , авиаторлан
 эҥгек лийын огыл " .
    летчик-влакым Петербург ӱмбалне веле огыл ужаш лийын . 1912
 ий кеҥежым революционный массовка годым Яуза эҥер шеҥгелсе
 технический училище ӱмбачын пашазе-влак деке " руш авиацийын
 кочаже " Б И Россинский чоҥештен толын . Москва ӱмбалне
 первый чоҥештымаш ! полицейский-влаклан тиде келшен огыл . нуно
 аэропланым рончаш да Ходынский аэродромыш пӧртылташ кӱштеныт .
 но Б И Россинский , полицейский-влакым ондален , уэш южыш
 кӱзен . пашазе ден студент-влак тунам куанышт дене " урам "
 кычкыреныт .
    массовкыш миймыжлан Б И Россинскийым тюрьмаш шынденыт . Н
 Е Жуковскийын да икмыняр моло авиаторын тыршымыштлан кӧра гына
 тунам Россинскийым утареныт .
 **32** первый летчик-влак ! нунын лӱмыштым ме кугешнен
 пелештена , первый авиатор-влак коклаште ала марий кундемыште
 шочын-кушшо-влакат лийыныт ?
    тиде йодышлан вашмутым мый вучыдымын муым . икана
 Йошкар-Олаште илыше пенсионерка Полина Кирилловна Девяткина
 деке мийшым . мылам гражданский сар жапыште возен шогышо марий
 поэт-влак кокла гыч иктыжын илыш-корныжым рашемдаш кӱлеш ыле .
 Полина Кирилловна шке жапыштыже тиде поэт денат кылым кучен
 манын , мый ончычак колынам ыле .
    мутланымаш шке шотшо дене эртен , шоҥго ӱдрамаш чыла рат дене
 каласкален пуыш . пытартышлан эсогыл поэтын фотожымат пуаш
 сӧрыш . тоштемше снимок-влак кокла гыч ик фотом луктын пуышат .
 Полина Кирилловна ӧрмалгенрак мане :
    - изишак туркалтыза докан , моло фотомат ончыктем ...
    пуымо карточкыжлан таушташат мондышым . Полина Кирилловна
 икмыняр карточкым ойырен налят , мылам шуялтыш . ужам : оҥышкыжо
 георгиевский крест-влакым пижыктыл пытарыше самырык рвезе
 шинча , весыштыже , тугаяк весела шинчаончалтышан - шога . теве
 кугурак карточкышто - шаланыше самолет . тошто аэроплан-влакын
 тӱсыштым ончыктышо посна снимок-влак ... шке семынем
 шоналтышым : " ала тиде летчик мемнан землякна , марий кундемеш
 шочын-кушшо рвезе ! "
    Полина Кирилловна мыйым ыш вучыкто :
    - мыйын изам , Николай Кириллович Кокорин ,
 Империалистический сар жапыште лӱдде кредалше военный летчик .
 кумлымшо ийлаште мылам шижтареныт ыле : " еҥлан пешыжак ит
 ончыктыл . шке туткарыш логалат ... " сандене теве нине
 карточка-влакым шылтен кийыктем , но шергакан шарнымаш семын
 аралем . могай тудо тушман ?!
    мыят тудын нерген возымым кычалаш пижым . первый руш
 летцик-влакын усталыкышт нерген ик книга почеш весым лоштыклем .
 П Н Нестеровын , Е Н Крутеньын , М Н Ефимовын да
 молынат лӱмышт чӱчкыдынак логалеш . но Николай Кириллович
 Кокоринын лӱмжым нигуштат шым верешт . теве кидышкем
 Отечественный сарын первый кечылаштыже **33** лукмо " За
 оборону " журналын ик номерже перныш . тушко Московский
 авиационный институтын доцентше И Н Виноградовын " Чырык
 курым ожно " вуймутан статьяжым пуртымо . ала тыште мемнан
 кычалме летчикын лӱмжӧ уло ?
    22 страницыште лудам : " Казаковын истребительный группыжо
 ятыр лӱддымӧ военный летчикым куштен . нунын кокла гыч шукышт
 гражданский сар жапыште белогвардеец ден оккупант-влак ваштареш
 кредалмаште чапле корным эртеныт . Казаковын группыж гыч летчик
 Кокорин тушманын куд самолетшым волтен **34** шуэн ... " туштак
 " Авиатик " лӱман немецкий бипланын фотожо . тудым 1916 ийыште
 Луцк воктене летчик Кокорин волтен шуэн . тыгай
 фотокарточкымак Полина Кирилловна денат ужынам ыле . мутат
 уке , мемнан землякна тале летчик лийын . ынде Николай
 Кирилловичын шочмо ялышкыжат миен толаш , архивышкат Н К
 Кокорин нерген йодын колташ лиеш .
    лом - марий кундемын эрвел тӱрыштыжӧ , Хлебниково села
 воктене верланыше ял . тышан 1889 ий 8 майыште Николай шочын .
 тудын шочмо кагазшым Мари-Турекыште ЗАГС пашаеҥ-влак
 кызытат ончыктен кертыт . тиде вер-шӧрыштак Николайын йоча
 жапше эртен . Хлебниково селаш тунемаш коштын , тӱҥалтыш
 шинчымашым налын . 11 - 12 ияшак апшат пашалан тунемын , татар
 ден марий-влаклан ачаж дене пырля сорлам пӱнчен . яра жап годым
 кермычымат кыраш полшен . тиде кермыч денак варарак кӱ пӧртым
 шынденыт . латшым ияш рвезе Мӱндыр Эрвелыш каен , тыште кум ий
 утла кӱртньӧ корно станцийыште пашам ыштен . 1910 ийыште шочмо
 вер-шӧрышкыжӧ пӧртылын . тышечынак армийыш каен .
    летчикын шӱжарже Полина Кирилловна деке кеч-кунам ит пуро ,
 тудо изажын фотожо-влакым луктешат , эре уэш да уэш тудын
 илыш-корныжым шарналта .
    - ешыштына куд йоча лийын . кажныжлан паша ситен .
 ача-авана-влак арам логарым чытен кертын огытыл . тунемашат
 шагал логалын . Николай кум классым веле тунеме . вара тудлан
 озанлыкыште тӱрлӧ пашам ыштыктеныт . апшаткудыш волен гын ,
 кидышкыже неле чогытым налын , пасушко каен гын , имне сапым
 кучен , - ойла Полина Кирилловна . - Николай имньым пеш
 йӧрата ыле . сорлам пӱнчаш шукыж годым татар ден удмурт яллаш
 лектеден .
    телымат , кеҥежымат Николай йыдал дене коштын . шке куымо
 вынер да посто гыч ургымо тувыр-йолашым , мыжерым чиен . пайрем
 кечылаште гына ӱмбалныже ситце тувыр , йолыштыжо кем йылгыжын .
    изажын Сибирьыш пашам кычал каймыж деч вара Николайынат
 ача-ава кид йымалан ялеш кодмыжо шуын огыл . латшым ийыш
 тошкалмекше изаж деке **35** кудалын . пашазе-влак коклаште
 тудын шинчымашыжат кумдаҥын , илышымат вес семын ончаш тӱҥалын .
 Николай ужеш : ик велне поян-влак озаланат , вес велне - тыглай
 пашазе-влак . сырве-сорво вургемыштым шуко ий дене вашталташ
 ӱнарышт ок сите , нунылан тунемашат корно петырналтын . Николай
 слесарьлан ыштен гынат , пашадар ни сайын чияш , ни теммеш
 кочкаш-йӱаш ситен огыл . эн кугу пиаллан Николай велосипед
 налмыжым шотлен .
    Сибирьыште илымыж годым тудо ача-аважымат монден огыл .
 пашадар гыч утыктарен кодымо оксам эреак мӧҥгышкыжӧ колтен
 шоген . а мыланна , кок шӱжарже-влаклан , шукырак тунемаш
 темлен . шке семынжак гитарым шокташ але иктаж вес музыкальный
 инструментым налаш ойым пуэн .
    кум ий утла пашазе ешыште лиймыже Николайлан шуко пайдам
 пуэн : кӧргӧ вийже пеҥгыдемын , усталыкше нӧлталтын , тыглай
 калыкын илышыжым саемдашлан уло вий-куатшым пуэн кучедалаш
 тӱҥалаш шонымашым луктын . тыгай шонымаш денак тудо армийыш
 каен . самырык ӱмыржӧ вучыдымын огеш кӱрл ыле гын , мутат уке ,
 Николай Кокориным у илыш-корным тошкышо-влак радамыште ужына
 ыле .

    Николайын йоча годсо йолташыже-влак дене мутланем . Петр
 Петрович Саратовских каласкала :
    - Кокоринмыт пашам йӧратеныт , курал-ӱдашат , кӱртньӧ
 пашаланат мастар лийыныт . кеч школыш коштмо годым , кеч озанлык
 кокласе пашаште , кеч кастене , эҥер серыш каналташ лекмеке , -
 чыла вереат Николай поро кумылжо дене шке велкыже шуко йолташым
 савырен моштен . шочмо ялже гыч каймыж деч вара кок гана ужаш
 тольо : ик ганаже Мӱндыр Эрвел гыч , вес ганаже армий гыч .
 пытартыш ганаже летчикым Хлебниково села марте ужатышна . калык
 шуко погынен ыле . летчикын оҥыштыжо кок крест лийын . тунам эше
 мыланна ойлыш : " кумшымат налаш шонем , тушманым лӱдде кыраш
 тӱҥалам ! "
    Алексей Ефимович Рычковын мутшо почеш , Николай Кокорин
 первый кредалмаштак тушманын шым самолетшым волтен шуэн ,
 " Илья Муромец " денат чоҥештылын . пытартыш гана , шке
 самолетшо локтылалтынат , йолташыжыныш кӱзен шинчын . тунамак
 тудын ӱмыржӧ кӱрылтын .

 66  аракаште пиал уке   **61**
    пытартыш икмыняр лу ий жапыште арака йӱмаш вес эллаштат ,
 мемнан денат пеш чот шарлен . тидыже кызытсе айдемылан гына
 огыл , а ончыкылык айдеме тукымланат кугу лӱдыкшым ышта .
    аракам шуко да чӱчкыдын йӱшӧ еҥын психикыже , характерже
 писын вашталтеш , тудо уда пашалан вашке кумылаҥеш . тыгай еҥ
 эркын-эркын айдеме тӱсшымат йомдара . эсогыл кугун тунемше еҥат
 торжарак , аҥырарак лиймыжым , инициативыже пытымым ок шиж .
 арака йӱшын вуйторыкыштыжо , эн чот вияҥше ужашыштыже , пеш
 кӱлешан вещества пыта .
    ондак , тӱҥ шотышто , пӧръеҥ-влак гына йӱыныт . ӱдырамаш
 коклаште йӱшӧ еҥ лу-коло пачаш шагалрак лийын . но пытартыш
 икмыняр лу ий жапыште нунат утларак подылаш тӱҥалыныт . южо
 элыште пӧръеҥ ден ӱдырамаш коклаште йӱшӧ еҥ ик нарышкак шуын .
    запад дене таҥастарымаште мемнан элыште ӱдырамаш аракам йӱде
 кужунрак чытен кертын . но пытартыш жапыште кино , телевидений
 да литература гоч йӱмашым пропагандироватлымылан кӧра мемнан
 денат ӱдырамаш-влак чот йӱаш тӱҥалыныт . тидын дене нуно
 калыкнан ончыкылыкшылан кугу лӱдыкшым ыштат .
    йӱшӧ пӧръеҥ-влак ешлан , обществылан да государствылан шотлен
 пытарыдыме эҥгекым кондат гын , арака дене кылым кучышо
 ӱдырамаш-влак тудым эшеат чот шукемдаш полшат .
    калыкнан ончыкылыкшылан кызыт кугу лӱдыкшӧ лийын . тидыже
 пӧръеҥ-влакын аракам йӱмышт дечат коч тургыжландара . молан
 манаш гын , наследственность шукыж годым ава деч , адакшым
 ӱдырамаш линийышке , кусна .
    пале : калыкын характерже моткоч пеҥгыде . тудо ала-мыняр
 шӱдӧ ий дене огеш вашталт . нимогай йӧсылыкат , неле илышат
 калыкын характержым вашталтен кертын огытыл . тудо тукым гыч
 тукымыш аван шӧржӧ дене куснен толын . тиде характерым эн
 ончычак ава воспитатлен .
    арака теве молан поснак лӱдыкшӧ : тудо айдемын ушыжым да
 нравственностьшым локтылын , характержымат пеш вашке вашталта .
    " сухой арака пайдале " , " шот дене йӱмаш тазалыклан эҥгекым
 ок ыште " , " культурно йӱмаш " алкоголизм проблемым решатлаш
 полша " - наука могырым ончалаш гын , тыге да тидын семын ораде
 еҥ гына ойлен кертеш , а социальный позиций гыч ончалаш гын ,
 тиде ойлыштмаш калыклан удам ышташ шонымым ончыкта .
 Францийыште да Италийыште , мутлан , натуральный сухой сай
 аракам веле йӱыт . туге гынат йӱмаш да алкоголизм , мокш чер
 дене орланыше еҥ да тӱрлӧ зиянан йоча тушто моло элысе деч
 шуко . молан манаш гын , посна еҥ-влакын аракам кунар йӱмышт
 дене нине эл-влак тӱняште эн ончылно улыт .
    " шот дене " йӱмашын тазалыклан могай эҥгекым ыштымыж нерген
 эше шӱдӧ ий наре ончычак доказатлыме . а " культурно йӱмаш "
 шомакым окмакрак-влаклан оптыш семын лӱмынак шонен лукмо . эше
 кудло ий ончычак В И Ленинын соратникше Здравоохраненийын
 первый наркомжо Н А Семашко тыге палемден : культурым йӱмаш
 дене ораде еҥ гына кылден кертеш , культура ден арака коклаште
 нимогай кылат уке .
    ӱдырамаш-влакын пытартыш ийлаште арака йӱаш кумылаҥмышт
 мемнан теве молан поснак ойгандара : айдеме тукымым нравственно
 вияҥдымаште да уэмдымаште ӱдырамаш курым гыч курымыш ик эн тӱҥ
 рольым шуктен да кызытат шуктен шога . ӱдырамаш кеч-кунамат
 утларак нравственный чонан улмыж дене ойыртемалтын . тудо айдеме
 тукымын эн сай идеалже-влакым наҥгаен шоген . нунын коклаште
 преступлений корныш шогалше-влакат шагалын лийыныт . ӱдырамаш
 арака **62** йӱмӧ ваштареш эреак чот шоген . а кызыт тыгай шыма
 да волгыдо нравственный вий моткоч кугу лӱдыкшыш логалын .
    яндар ушышкышт да чот йӧратен моштышо шӱмышкышт шыҥдарен ,
 ӱдырамаш-влаклан мый иктым каласынем : калыкын ончыкылыкшо эн
 ончычак тендан деч зависитла ! те шкеже арака йӱмым чарнеда ,
 вара пӱтынь вийдам , ушдам , тыршымашдам тиде йӧрдымӧ койыш деч
 пӧръеҥ-влакым чарен шогалташ виктарен колтеда гын , те тунам
 моткоч кугу пашам ыштеда ! арака йӱмаш , поснак ӱдырамаш
 коклаште , чот шарлымылан кӧра мемнан калык кугу лӱдыкшыш
 логалын !
    кугу моральный вий лийын кодын , ӱдырамаш нравственный
 могырым эреак кӱшнырак шогышаш да тидын годымак пӧръеҥлан кӱлеш
 влиянийым ыштышаш . ӱдыр ден ӱдырамаш-влак калыкнан да шке
 ешыштын ончыкылыкышт верч кӱлеш семын тургыжланат да тыршат
 гын , нунын кокла гыч шукышт пӧръеҥ-влаклан арака йӱашышт эрыкым
 огыт пу , а йӱшыжым айык илышыш пӧртылтат ыле . ӱдырамаш
 пиалжым , ешыжым да икшывыже-влакым арален кодаш шона гын , тудо
 шкеже кызытак айык илыш корныш шогалшаш , аракам нигунамат
 умшашкыже налшаш огыл да пӧръеҥ-влакым айныктарышаш , йоча ,
 ӱдыр ден рвезе-влакым тиде аяран продукт деч арален кодышаш верч
 кучедалаш тӱҥалшаш . йӱшӧ пӧръеҥ дене эн ончычак ӱдырамаш
 орлана , тудо тыглай илышыште чонжым ырыктыше , пиаланым
 ыштыше , чыла нелылыкым сеҥаш полшышо йӧратымашым , ласкалыкым
 йомдара . айдеме арака дене кылым куча гын , тудын пӱтынь
 илышыже тиде аяр дене локтылалтеш . тунам йӧратымаш да пиал
 нерген шоналтыманат огыл .
    алкоголь ушым налеш , нравственностьым , вожылмашым пытара ,
 шоячым ышта , икманаш , сай айдемым йӧршын локтылеш . тыгай
 пӧръеҥлан марлан лекше ӱдырамаш деч варажым чӱчкыдынак тыге
 ойлымым колаш логалеш : " арня еда , а кунамже кажне кечын
 руштын толшым ончен , шерет темеш да шке мариетшымат йӧратымым
 да пагалымым чарнет " .
    арака йӱмылан ӱдырамаш марийжылан ожнат сырен , йӱшӧ еҥ деч
 йырнен . кызыт мемнан ӱдырамашна ушыж дене пеш чот кушкын да
 нӧлталтын . нунын кокла гыч кызыт шукынжо - кыдалаш але высший
 образованиян . марлан лекмыж деч ончыч тудо весела , илышым
 йӧратыше , айык йолташыже-влак коклаште лияш йӧратен . шуко
 лудын , киношко да театрышке чӱчкыдын коштын . пелашыж дене
 эреак пырля лияш , тудын дене , ушан , айык , поро кумылан
 айдеме дене , кугешнен илаш шонен . а марлан лекмекыже , йӧршеш
 вес сӱретым ужеш . шуко жапат ок эрте , тиде пӧръеҥ дене тудын
 нигушкат коштмыжо ок шу , тудым марием манашат вожылеш . молан
 манаш гын , марийжын ушыштыжат , ойыштыжат - арака гына . руштын
 толмыж еда я орадыла воштылеш , я кӱлдымашым ойлыштеш .
    аракаште пиал уке . илышым пиаланым ышташлан ӱдырамаш шкеже
 йӧршеш айык лийшаш , ик чӱчалтыш аракамат подылшаш огыл . тунам
 гына айык , пиалан илыш верч кучедалаш тудо моральный правам
 налеш . тунам гына тудо марийжыланат , йочажланат пример лиеш .
 а тиде йодмашым шуктыдымо ӱдырамаш сай пример лийын ок керт .
    но айык верч кучедалмаште шкеже молылан пример лиймаш эше
 шагал . тылеч посна алкоголь нерген чыным пален налман . молан
 манаш гын , калык коклаште арака йӱмашын шарлымыже эреак шояш
 негызлалтын . тыгай шояжым " кочо вӱд " дене пойышо да мемнан
 калыкнам йӱаш туныкташ шонышо-влак шаркаленыт . ожно тидын
 шотышто аракам ыштыше да ужалыше-влак ойыртемалтыныт , а кызыт
 тидын верч мемнан калыкнам пытараш шонышо-влак тыршат . арам
 огыл США-н президентше Рейган тыге каласен : " ме иктаж лу
 ий нарыжым вучалтена , руш-влак тиде жапыште чыланат йӱаш
 тӱҥалыт , тунам ме нуным яра кид денак сеҥен налына " . да нуно
 тал огыт ойлышт , шке шакше пашаштым шукташак тӧчат , мемнан
 кӧргӧ гыч шолдырташ миллиард дене долларым кышкат . тидлан сай
 средства : арака , **63** тамак да шкем шала кучымаш . сай йӧн :
 чыныш лукташ тӧчен ойлыштмо шоя . сандене ме чыланат арака
 нерген чыным палышаш улына .
    икымше чын : чыла тӱрлӧ алкоголь ( ош арака , коньяк , йошкар
 арака , сыра да т м ) - тиде наркотик , а действийж дене -
 айдемын уло органжым да тканьжым локтылшо протоплазматический
 аяр . алкоголь - тиде кочкыш продукт манмылан ида ӱшане . тыге
 ойлыштмаш калык ваштареш виктаралтше тушманле акций лиеш .
 ученый-влак эше шӱдӧ ий ончычак алкогольын наркотик улмыжым
 доказатленыт . здравоохраненийын Тӱнямбал Организацийже ,
 тушко меат пурена , 1975 ийыште Тӱнямбал ассамблейыштыже ,
 кокыте шонымаш ынже лий манын , лӱмынак тыгай пунчалым луктын :
 " алкогольым тазалыкым локтылшо наркотиклан шотлаш " .
    " кочо вӱдын " наркотический свойствыжо тыште : икмыняр гана
 йӱмӧ деч вара тудым эшеат подылаш кумыл шочеш . тидыже алкоголь
 деч зависимый лиймаш маналтеш . тудо тышеч коеш : айдемылан
 арака деч посна пайремат пайрем огыл , веселитлымашат
 веселитлыме огыл , а зависимый лиймаш вияҥмеке , тудлан арака
 деч посна илышыжат илыш огыл .
    алкогольым икмыняр жап йӱмӧ да тудлан тунем шумо деч вара
 айдемылан тиде доза шагал . ончычсо наре рушташ тудлан шукырак
 арака кӱлеш . тидыже алкогольын наркотик улмыжым ончыктышо
 кокымшо ойыртем .
    йӱмашым пыдалше вес шоялан , алкоголь деч посна
 веселитлымашат , канымашат уке манын , ӱшандараш тӧчымашым
 шотлыман . чынжым каласаш гын , " кочо вӱдым " йӱмӧ годым
 нимогай веселат лийын ок керт . вет тиде наркозан весела гына .
 тудо айдемылан канышымат , пиалымат ок кондо , вуйжым гына
 корштара , утларак нойыктара , пашам ышташ кумылым пытара .
    кумшо шоя - шот дене йӱмаш тазалыклан осалым ок ыште , сухой
 арака пайдале манын ойлыштмаш . алкоголь , кеч-могай лийже ,
 наркотик улмыжлан кӧра чыла дозыштат лӱдыкшӧ . тыгаяк шоя -
 ырашлан , нойымашым пытарашлан да моло амал дене йӱмаш . аракан
 действийже морфийын але марихуанын гаяк , тӱрлӧ аяр семынак
 моткоч кугу эҥгекым конда .
    айдемын капыштыже алкогольын локтыл кертдыме орган уке . но
 нимо деч чот вуйторык ( шкенжын эн вияҥше , эн кӱлешан
 функцийжым йомдара ) да репродуктивный орган-влак орланат , а
 чыла тидыже мемнан ончыкылык тукымлан моткоч кугу лӱдыкшым
 ышта .
    " Известия " газетеш печатлалтше " Олма тораш камвозын "
 статьяштем мый тыгерак возенам ыле : " арака йӱмашын могай
 кӱкшытыштӧ улмыжо шукыжым ӱдырамаш деч зависитла . вет тудо эн
 кӱкшӧ моральный да нравственный качествым шыҥдарен толеш . мый
 ӱшанем : ӱдырамаш арака ваштареш лийже манынак кучедалаш тӱҥалеш
 гын , пеш шуко ыштен кертеш " . тылеч вара ӱдырамаш-влак деч
 ятыр серышым нальым .
    Цимлянск ола гыч Нина Ниловна воза : " пагалыме академик
 Ф Г Углов ! мыланна , шагал тунемше ӱдырамаш-влаклан , тендам
 умылаш пеш неле . " Известия " газетеш печатлалтше статьядам
 лудын лекмеке , мый нелылыкыш верештым . возымыдам йолташем-влак
 дене пырля пашаштат , пошкудем-влак дене пырля илыме верыштемат
 лончылышна . умылен ышна керт . те йӱмӧ ваштареш кучедалмаште
 ӱдырамаш-влак активный лийшаш улыт , манын возеда . пӧръеҥын
 йӱмыжлан ӱдырамашым титаклен возымым газет ден журнал
 страницылаште чӱчкыдын ужаш лиеш . тыге возымым лудаш куштылго
 огыл . мыйын шонымаште , кажне ӱдырамаш , марийже але эргыже
 йӱшӧ ынже лий манын , шона . мемнам кӱлеш семын она кучедал
 манын титаклат , но вет кучедалме мерыже мемнан нимогаят уке .
    мый кокымшо гана марлан лектынам . лу ий жап ме возалтдеак
 келшен илышна . вара возалтна , пачерым нална . тылеч вара ынде
 куд ий лиеш тамыкыште илена . марием ончыч подылаш , умбакыже
 чарныде **64** йӱаш тӱҥале . кайыш кечын айык . пашаш кая -
 мӧҥгыш ушым йомдарыше пӧртылеш . вигак малаш пурен возеш ,
 индеш-лу шагат марте мала , вара шургаш пижеш , кӱлдымашым
 куктыштеш , лӱмдылеш , лӱдыктылеш . нерв чер дене больницыште
 кияш логале . милицийыш , профкомыш полышым йодын миенам .
 милицийыште шылталеныт , а профкомышто тудын дене пырля йӱыныт ,
 воштылыныт - да паша пытен . ЗАГС-ыш йодмашым пуаш
 ӧкымлышт . " ынде решитлышым , - манеш , - ончыч тыйым , а вара
 шкемым пуштам " . тудын дене кечывалымат пачерыште лияш лӱдам .
 пашам ышташ веле огыл , илашат кумыл уке . йоча-влак кугу
 лийыныт . ынде нунын дечат , пошкудо-влак дечат намыс . но мом
 ыштет , шке ойгет нерген кӧлан ойлен ончыктет ? - нигӧлан !
    а самырык-влакше кузе йӱыт . ача-авашт нимом ыштен огыт
 керт . тӱҥ шотышто , пашаште подылыт . неужели нимом ышташ ок
 лий ?! "
    тыгай серыш , тыгак врач дене приемышто лийше черле
 ӱдырамаш-влакын каласкалымышт пеш шуко . чыланат йӱшӧ марийышт
 дене нимом ыштен кертдымыштлан вуйым шийыт . ик ӱдырамаш
 приемышто теве мо нерген каласкалыш : йӱшӧ марийжылан кӧра тудо
 изи эргыжым йомдарен . чот йӱштӧ годым эргыжым пачер гыч поктен
 луктын , а ватыжым тӱкылен шынден да эргыж деке луктын огыл .
 эргыже кылмен , пылышыже шӱйын йогаш тӱҥалын . абсцесс
 вуйторыкыш шӱтен пурен да самырык рвезе колен .
    - а тудо эре тыге йӱын да ажгынылын мо ? - мый йодде шым
 чыте .
    - уке , - манеш . - тудо сӱан марте да икмыняр жап сӱан деч
 варат пеш шагал йӱын да мутем колыштын . кунамже " сита " манам
 да чаркам кидышкыжат ок нал ыле . мыйым моткоч йӧратен . мылам
 тунам пеҥгыдыракын гына шогаш кӱлын , тудо йӱмыжым йӧршеш
 кудалта ыле . а мый эре йодмыжым шуктенам , эре тудын мутшым
 колыштынам да эре проститленам .
    икана , эше аза шочмо деч ончычак , мӧҥгыш чот йӱшӧ тольо .
 мылам тудым пеҥгыдын шижтараш кӱлеш ыле : " эше ик гана  руштшо
 толат гын , тетла тый денет илаш ом тӱҥал " . а мый , ик мутым
 пелештыде , кемжым кудашым да малаш пыштышым . марием мый денем
 туманлаш тӱҥале , а мый ӱедам . тыге тудо осалыш кайыш . шижын
 нале : мыйын мутем колыштдеат , мыйым шотлыдеат илаш лиеш .
 икманаш , мом заслужитленам , тудым кидешем кученам ...
    консультативный приемыш ( тушто полышкалышем-влакат ыльыч )
 шӱм чер дене орланыше ӱдырамаш тольо . тылеч ончыч тудо кылмен
 черланен улмаш , вара ревматизмым чытен лектын . ме кузе
 черланымыж нерген каласкален пуаш йодна . тудо кужу жап
 пелештыде шинчыш , а вара шинчавӱд йӧре ойлен пуыш . йӱшӧ
 марийже телым уремыш поктен луктын улмаш . тудо пошкудыш каяш
 вожылын , кужу жап омсам тӱкален шоген . марийже ,
 тӱкылалтмекыже , вигак малаш пурен возын да эр марте мален .
 тудлан йӱдым йолташыж деке каяшыже верештын . но ятыр жап
 йӱштыштӧ лиймыжлан кӧра варажым нелын черланен .
    - марийда мужыраҥмыда деч вара вигак тыге чот йӱын да тендан
 дене торжан койын мо ? - черле деч йодышташ тӱҥальым .
    - ой , те мом ойледа ! - ӱдырамаш кычкырал колтыш . - сӱан
 марте тудо йӧршеш йӱын огыл , манаш лиеш , а мыйым уло чонжо
 дене йӧратен да мутемат колыштын ...
    - теве , колыда ? - полышкалышем-влаклан ойлем . - ме
 первый огыл тыге ойлымым колына . шарнеда , изи эргыжым
 йомдарыше ӱдырамашым ? тудын денат тыгайрак историй лийын .
 ончыч марийже йӧршеш йӱын огыл , манаш лиеш , ватыж денат поро
 лийын , а вара йӱаш да осалланаш тӱҥалын . тиде историят шукылан
 туныктышаш . тыште кок могырымат титакан улыт .
    марийжын титакше тыште : тудо шке пиалжым арален кодаш шонен
 огыл . ватыжын йӧратымашыжым , тудын верч тургыжланымыжым **65**
 да порылыкшым аклен огыл , шкенжым кӱшкырак шынден . ужыда ,
 тудо могай сай , ватыжат моткоч йӧрата , тудлан чылажымат ышта ,
 мӧҥгыжӧ кеч-могай пӧртылеш гынат , йӧратен вашлиеш , ик мутымат
 шӱрден ок ойло . йӱын ончен . чынак , ватыже огешат шылтале .
 йӱын толмекыже , лавыран кемжым кудашын , тудын верч азапланен .
 ватыже йӧратымашыж да порылыкшо дене пелашыжын уда койышыжым
 тӧрлаш шонен . а тудо тидым шке семынже умылен : тудлан чыла
 ышташ лиеш , ватыже тудын кид йымалныже , кунар шона , тунар
 йӱын да гулятлен кертеш . тыге тудо волен каен ... илышыжым ,
 ешыжым , шкенжын да лишыл еҥже-влакын пиалыштым пытарен .
    тидын годымак кугу йоҥылышым ватыже ыштен . ӱдырамаш пален
 шогышаш : йӧратыме да пагалыме ӱдырамашыже вучымым пала гын ,
 пӧръеҥ аракам ок йӱ . а йӱеш гын , тугеже , тудын
 йӧратымашыжат , пагалымашыжат уке , але тиде - кӧргӧ вийдыме
 айдеме , тептердыме еҥ . тудын дечын вашкерак да умбакырак
 куржаш кӱлеш .
    марий подылшо толеш гын , ватыже тудым пеҥгыдын шижтарышаш :
 аракам умшашкыже кеч эше ик гана налеш гын , тудын дене илаш ок
 тӱҥал . да мутшо пуста шомак ынже лий . тылеч варат руштшо толеш
 гын , тыгай марий деч , чынжымак , лектын кайыман . молан
 манаш гын , ончыкыжым садикте нунын илыш шотышт ок лий .
    ӱдырамаш-влак марийыштым первый гана йӱмышт деч вара вигак
 пеҥгыдын шижтарат да тыгай марий дене тетла илаш шоныдымыштым
 ончыктат гын , кажне пӧръеҥжак уда койышыжым кокымшо гана
 ончыкташ ок тошт .
    йӱшӧ еҥ , руштмекыже , шкенжым " сайын " куча ( ок
 вуянчылане , ок шурго ) гынат , ешлан нелылык , мыскылтыш лийын
 кодеш . тудо шкенжын тӱжвал тӱсшӧ , кӱлдымашым ойлыштмыж дене
 ешыште чыташ лийдыме обстановкым ышта . тыгай годым еш пиал
 нерген гына огыл , а тыглай илыш нергенат шоныман огыл .
    нине ӱдырамаш-влак марийыштын молан йӱмыштым да ватыштым
 молан шотлыдымыштым , тӱҥ шотышто , шкеак пален налыныт . йӱмӧ
 ваштареш кучедалме олмеш нуно пелашыштым шкеак тидлан
 таратеныт , тӱрлӧ семын йӧраш тӧченыт . сандене марийышт уда
 койышыштым кудалтен огытыл . ӱдырамаш шкенжым ок пагале да йӱшӧ
 марийжын кемжым кудашеш гын , тыгай ӱдырамашым молан кыраш да
 йӱштыш поктен лукташ огыл . тудым нимолан пагалаш !
    пӧръеҥ-влак теве молан йӱаш тӱҥалыныт : ӱдырамаш-влак нуным
 чаманеныт да йӱмӧ ваштареш первый чарка гычак огыл , а
 марийыштым милицийыш але психиатрический больницыш наҥгаяш кӱлмӧ
 годым гына кучедалаш тӱҥалыныт . а тиде жапыште йӱмӧ ваштареш
 кучедалаш пеш вараш кодмо !
    ӱдырамаш айык верч эше сӱан деч ончычак кучедалаш тӱҥалшаш .
 рвезе таҥже ончылно аракам подылеш гын , варажым , мутат уке ,
 йӱаш тӱҥалеш . ӱдыр пеҥгыде , айык , пиалан ешым ужаш шона гын ,
 шкенжым тыматлын кучышаш . тек каче , ик чӱчалтыш аракамат
 нигунамат умшашкем ом нал манын , тудлан товатлыме мутым пуа .
 ок пу гын , ӱдыр тудлан марлан лекшаш огыл . да тидым ӱмыр мучко
 шуктен толман . уке гын , вашке адакат йӱмашке кусна . чаманымаш
 да " ик-кок чаркам " " тӱшкаште " , " йолташын сӱаныштыже " йӱаш
 разрешитлымаш кум ӱдырамашын каласкалыме гай ойган историйыш
 гына кондат .
    ӱдыр иктым шарнен шогышаш : рвезе , чынжымак йӧрата гын ,
 тудын кеч-могай йодмыжымат куанен шукта , тудын разрешенийже
 деч посна ончылныжо аракам нигунам ок подыл . а подылеш гын ,
 тугеже , тудым ок шотло , ок йӧрате . йӱшӧ рвезылан марлан лекме
 дене шкан да икшыве-влаклан ойган илышым гына кондет .
    ӱдырын подылшо рвезым кидпӱанже гыч кучен наҥгайымыжым
 ужамат , тудын ончыкылыкшо нерген чаманен шоналтем . кӱшнӧ
 ойлымо ӱдырамаш-влакын пӱрымашыштым тудо шканже шке ямдыла . а
 варажым пиалдыме илышыжлан ӧпкелаш тӱҥалеш . изи тулым изинек
 йӧртыдымыжлан кӧра кугу тулышто когаргашыже логалеш !

 67  еш гыч - илыш корнышко    **85**
    ончыкылык профессийым , пашам ойырен налмаште еш илышын
 радамже кугу верым налеш . ме тидым моральный ориентаций
 манына . вет , чынжымак , йоча-влакын эше ясльыш , садикыш
 коштмышт годымак кугуеҥ-влак чӱчкыдынак нунын деч " кугу
 лиймекет , могай пашам ышташ тӱҥалат ? " манын йодмылан могай
 гына вашмутым от кол . кӧ гына ынеж лий самырык тукым . шукыж
 годым икшывына-влак радио , телевидений дене утларак
 чапландарыме профессийым ойырат . кӧ летчик , космонавт ,
 артист , врач лийнеже , а южыштлан ушыш первый толшо паша келша
 лиеш : ургызо , парикмахер да тулеч молат . шуко йоча тыгай
 йодышлан вашмутым пуымо деч ончыч ача-аваштын могай пашам
 ыштымыштым поснак рашемден каласа . тидыжым тыге умылтараш
 лиеш : мӧҥгыштӧ я ачаже , я аваже паша вер , шке специальностьшо
 нерген мутым луктыт , тӱрлӧ йодышым каҥашат . тыгай мутланымаш
 годым уке-уке да йоча-влак мо нерген каласкалымым колыт , шкеат
 йодын кертыт . адакше вет коклан нуно ачашт-авашт пелен паша
 верышкышт миен савырнат , мом , кузе ыштымым чыла умылен налаш
 тыршен ончат , шекланат . тыге профессийым ойырен налмаш ,
 шонен-шоныде , эн изи ийготыштак шӱм-чон ден уш-акылыште мӱндыр
 тулла сескемалтеш , ӱшаным ылыжташ тыршен волгалтеш . сандене
 шуко икшыве йоча садысе воспитательницан " кушкын шумекет , кӧ
 лияш шонет ? " манын йодмыжлан эн ончычак ача-аважын
 профессийжым каласа . вет самырык тукым кугурак-влакын
 койышыштым кояш тырша . чӱчкыдынак нунын модышыштат посна паша
 профессийлан келыштаралтеш . модыш гочак илыш йогыным умылаш
 тыршат .
    каласаш кӱлеш : йоча школышто тунемме , шукым пален налме ,
 лудмо , ужмо поянлык кугемын толмо семын ик профессийым весе
 дене таҥастара , келгынрак умыла , иктешла . тыге изи годым
 " тиде лийнем " , " тудо лийнем " манме ойжо чӱчкыдынак
 вашталтеш . вет илыш корнышто у еҥ дене вашлиймаш илыш йыжыҥыш у
 саманым пурта . тыгай шонымаш чӱчкыдынак йоча пагыт гыч
 рвезылыкыш куснымо годым лиеш . лач тиде ийготышто у тукым
 шканже келшыше профессийым ойыра . а тидыже пӱтынь ончыкылык
 илыш корным палемда . а ойыркален , шонкален шинчаш шуко жап ,
 икмыняр ий огеш пуалт . адакше лыве семын пеледышым алмаштыл от
 чоҥештыл . профессийым ӱмырешлан налат . ойырен налме паша ,
 специальность кумыл семын лийме годым айдеме шкежат кушкеш ,
 вийжым умыла . сандене кӧ лийшашетым тый , рвезе еҥ , ончылгоч
 рашемдаш тырше . В Маяковский манмыла , чыла паша чапле ,
 уш-акыл дене гына шканет шерген нал . тидын годым йочан
 ача-аваже икшывын молан кумылжо савырнымым эреак шымлен
 шогышаш . мутлан , тый йочам тыгай еҥым ышташ шонет , а тудо вес
 семын шона . тыге ача-ава ден икшыве коклаште икте-весым
 умылыдымаш , кугу кӱрылтыш лиеш . икмыняр примерым ончалына .
    Наташа К кум талукашак курчакшылан тӱрлӧ кофтым , платьым
 ургаш , пӱчкедаш тӱҥалын . аважат , коважат , ӱдырын тыршымыжым
 ужын , мокталтеныт гына . кугурак классыш вончымек , Наташа
 кидпаша кружокыш сералтын . тыштат тудо ургаш тунемын . кандаш
 класс деч вара технический училищыш каен . кызыт тудо уста
 ургызо , калык пагалыме еҥ . тыге йоча годсекак йӧратен шындыме
 паша айдемылан ончыкылык лийын , корным почын .
    Тимур Н - палыме музыкантын эргыже . изиж годым тудо
 пианино дене ала-могай семын шоктен , пуйто шкежак " шонен
 лукташ тӧчен " . рвезылан чыла йӧным ышташ тыршеныт . ачажат
 тудым композиторым ышташ шонен . но тынар тыршен , тӱрлӧ
 условийым пуаш тӧчымӧ , виешак семын шонен лукташ полшаш шонымо
 дене Тимур музыка деч йӱкшен веле . тудын тетла нимогай семымат
 колыштмыжо шуын огыл . кумылжо рвезым радиотехника пашашке
 шупшын . кызыт самырык инженер , " композитор пагытшым " оҥай
 жаплан шотлен , шыргыжалеш веле . чынжымак , виеш , кумылым
 ончыде пашам тушкен пуымашат нимо порым ок пу , чон ласкалыкым
 ок шочыкто . тыге ыштыме дене рвезе але **86** ӱдыр шкан ӱшаным
 йомдара . вара семын тудо шканже гына огыл , кугурак-влакланат
 ӧпкелен илаш тӱҥалеш . а тиде моткоч кугу экшыкым шочыкта ,
 чылажымат " айда йӧра " ончымашке конда .
    йочан уш-акылже пошкудо , моло-влак дене кылым кучымаште ,
 нунын дене мутланымаште вияҥеш . тыге икшыве кугуеҥым пагалаш
 тунемеш , илыш корным творчески шымлаш тӱҥалеш . поэт манмыла ,
 " мо тугае сай , а мо тугай начарже " вашкерак рашемеш .
    йоча первый кече гычак келге шинчымашым кузе налшаш , тудлан
 кузе полшымо нерген ача-ава-влак раш палышаш улыт . вет
 профессиональный ориентаций налме шинчымаш негызеш шочеш .
 математикым палыде , инженерат , техникат от лий , а литературым
 йӧратыде , лирикышкат от савырне ..
    мутлан , Гриша М икымше классыш кая . тудо лудынат ,
 шотленат мошта , мутым колыштеш . ача-ава икшыве верч утыжым
 огыт коляне , чыла сай лийшаш . икмыняр тылзе гыч рашемеш :
 рвезым классыште огыт пагале , моло-влак дене шурга , тунеммыжат
 ок шу . йоча порылыклан , шкем кузе кучымо культурылан тунемын
 огыл .
    йоча школыш ынеж кай гын , тиде моткоч тургыжландарышаш .
 налза , мутлан , латныл-латвич ияш " йӱк оралгыме " пагытысе
 икшыве-влакым . нуно урокым кодат , торжа лийыт . тыште лач
 ава-ача титакан , манаш лиеш . кугуеҥ-влак шукыж годым шкем
 кучымо культурым воспитатлаш начарын тыршат . тидым умылат
 гынат , педагогика йодмо семын огыт шукто . мутлан , изи икшыве
 саламлалтеш , таум каласа але чеверласалт мошта гын , кугуеҥ э-э
 мокташ тӱҥалеш : " ай , могай сай рвезе , могай поро ! " тидыже
 тыгак лийманыс , кажне айдеме порылан порын вашештышаш .
 йоча-влакым эше школ деч ончычак айдеме кумыллан , порылыклан ,
 еҥ ойгым умылаш , полшаш туныктыман . шке йырже кажне еҥым
 пагалаш тунемше икшыве классыштат йолташыже-влакым , туныктышым
 акла , ойыштым колыштеш , тӱшка паша верч вуйын шогышо лиеш .
 мӧҥгешла , шкенжым гына пагалыше , йӧратыше йоча моло-влакым ок
 умыло , нунын дене ӱчаша , " мый " мутшым гына койышланен
 кычкыркалышыш савырна . тыгай икшывым классыштат , вара семын
 пашаштат огыт йӧрате . ача-ава тыгай ӱскырт , шкенжым гына кӱш
 нӧлташ тыршыше , моктанчык икшывым чын корныш шогалтышаш ,
 общественный мораль , этика , коммунистический нравственность
 дене келшышын ончен-куштышаш верч уло вийым пуэн тыршышаш улыт .
    эше кугу педагог А С Макаренко тыге чын каласен : изи
 годым пеле катык воспитаний ӱмыр мучкылан моральный экшыкым
 ышта . мом йоча годым тӧрлаш лиеш , тудым кугу лиймек ышташ
 утларак неле . а вет ме шкенан икшывым лач шинчымашым пуышаш
 верч гына огыл туныктена , а ончыкылык совет гражданиным
 куштена . мемнан пӱтынь ончыкылыкна тидым ышташ йодеш . тидланак
 чыла вийна , шонымашна виктаралтын . тошто калык манмыла , таче
 мом ӱдена , эрла тудым тӱредына . икманаш , совет еш - тиде  у
 обществын изи , но тӱҥ ячейкыже . мемнан лӱмна , чапна йочана
 кидыштыже , шоҥгылыкеш , манмыла , пиал-ойгына мемнан
 воспитатлыме пашам таче кузе виктарен колтымаштына .
    калык акрет годсек ойла : илыш ӱмырым эрташ пасу гоч кайыме
 гай огыл . тидыже тыгак , но пасу тӱрыш лекмек , шеҥгекат
 ончыман . но самырык еҥ ончыкылык илыш корныжым радамын ок уж .
    вет илыш йыжыҥ тӱрлӧ могыран . тидлан тыйын шонен пыштымет
 гына ок полшо . шкендын шоныметым илыш , пагыт , калык йодмо
 дене келыштарыман . лач калыклан , йӧратыме элетлан йӧрышӧ ,
 келшыше , тудлан пиалым пуышо паша дене веле суапле таум сулен
 налат .
    патриот шомак ача кундемым аклыше , тудын чапше верч шогаш
 эре ямде лийше поро лӱмнер гыч лектын . тиде суапле пашаште еш
 илыш , ача-ава туныктымаш эн тӱҥ верым налшаш . еш гыч илыш
 корнышко лекмаште патриот чон , тыршыше кумыл , тушманым
 ужмышудымаш , шочмо эл верч , чыла вийым пуэн , пашам ыштымаш
 тӱҥлан шотлалтыт .
    нимогай пашат уда огыл , лач еҥ кӱшеш илыме , яра коштмо веле
 мемнан элыште эн алыксыр , келшыдыме койыш .
    мемнан дене чыла пашат почетан да шочмо Цовет Родинынан
 аклыме , шерге .

 68  волгыдо ӱмыр     **102**
     М А Георгиналан - 60 ий
    литература да театр илыш дек шӱман лудшо-влак Мария
 Георгинан лӱмжым сайын палат . тудын возымыжо ынде чырык курым
 наре жап тӱрлӧ научный изданийыште , республикысе газетлаште ,
 " Ончыко " журналыште лектын шога . марий театрын кушкын толмыж
 нерген серыме книгажат калык коклаш шарлен .
    Мария Александровна Георгина поян илыш корным эртен ,
 усталыкшым , чулым улмыжым тӱрлӧ пашаште ончыктен . курык марий
 кундемысе Пынгелйал кресаньык еш гыч лекше марий ӱдыр ондак
 шымияш школышто , вара Козьмодемьянскысе педучилищыште
 тунемын , а 1937 ийыште Марий пединститутын студентше-влак ешыш
 ушнен . Кугу Отечественный сар водын , 1941 ий апрельыште ,
 институтын пытартыш курсышто тунемме кокла гычак ВЛКСМ
 Марий обкомышто ышташ тӱҥалын .
    сар годым да тыныс жапыштат М А Георгина ятыр ий комсомол
 да партийный пашам ыштен . тудо ВЛКСМ Марий обкомын сектор
 вуйлатышыже , инструкторжо , секретарьже лийын , тыгак
 " Марийская правда " газет редакторын заместительжылан ,
 КПСС Марий обкомын лекторжылан ыштен . тыгодымак ушакылжым
 пойдарен шоген - КПСС ЦК пеленсе Высший партийный школым
 да Общественный наука академийым тунем лектын . академийыште
 " Отечественный война жапысе совет драматургий " темылан
 кандидатский диссертацийым аралымек , Марий пединститутышто руш
 да йот эл литература кафедрым вуйлатен , Марий АССР
 просвещений министр лийын .
    1954 ий гыч тӱҥалын , пенсийыш лекмешкыже М А Георгина
 Наукым шымлыше марий институтышто ученый секретарь , директорын
 заместительже , сектор вуйлатыше лийын ыштен . ондаксе тале
 партийный да совет пашаеҥ тыште наукын организаторжо семын
 тырша , шке йырже автор коллективым чумыра , самырык вийым
 шымлымаш пашалан тарата . тудын вуйлатымыж почеш 60-шо ийла
 тӱҥалтыште республикысе литературовед-влак " --- " пашам кок том
 дене савыктен луктыт . ту жаплан тиде изданий марий литературный
 наукын кугу ошкылжо лийын .
    шочмо сылнымутын кушкын толмыж нерген иктешлымаш книгам сераш
 марий шымлыше-влак эше 30-шо ийла покшелнак шонаш пижыныт , сар
 деч варат МарНИИ-н литература секторжо тыгай темым ятыр гана
 паша планыш пуртен . но тунам литература илышым чын ончен-аклен
 лекташ шуко мешанчык лийын . 50-ше ийла мучаште нине мешанчыкым
 кораҥдымеке веле тыгай книгам сераш йоҥгыдо корно почылтын .
 садланак " Очеркын " авторжо-влак шочмо сылнымутын тачысе кечыж
 нерген гына огыл , а эртен кодшо историйже нергенат кумыл нӧлтын
 сереныт , марий лудшо-влакын **103** у тукымжым С Чавайнын ,
 Н Мухинын , Шабдар Осыпын , Н Игнатьевын , Олык Ипайын
 да ятыр моло мастарын творчествышт дене палдареныт .
    М Георгина тиде изданийын тӱҥ редакторжо лийын . но тудо
 автор семынат кугу пашам ыштен : икымше томлан Отечественный
 сар деч варасе да кызытсе марий литература нерген кумда ужашлам
 серен , шочмо сылнымутнан 1946 - 1961 ийлаште - лучко ий годым
 кушмыжым нигӧ деч ончыч иктешлен ончалын , тунамсе ятыр самырык
 автор да нунын книгашт нерген первый ойым луктын . а кокымшо
 томлан Никандр Ильяков нерген главам возен , тале курык марий
 писательын чумыр творчествыжым лончылен лектын , тудын сылнымут
 куатше нерген чын шомакым каласен .
    М Георгинан возымаштыже эн ончычак кӱкшӧ идейность , келге
 реализм верч вуйын шогымо , марий сылнымутым у кӱкшытыш нӧлталаш
 тыршыме шинчалан перна . " литература ондаксе сеҥымаш дене
 лыпланышаш огыл , тудо илышын йодмыжлан вашештен шогышаш ,
 тачысе илыш явленийым ончыкташ у чиям , сылнымут формым
 кычалшаш " , - ятыр гана возен критик шке пашаштыже . садланак
 тудо илышым чын почын пуышо , у шӱлышан-сынан произведенийла
 нерген кумыл пыштен воза , а иллюстративность да схематизм
 ваштареш гын тореш шогалеш .
    50 - 60 ийлаште совет литературовед-влак ятыр кӱлешан теорий
 йодышым тарватат , тунам газет да журнал страницылаште сылнымут
 метод , положительный герой , типичность , социалистический
 реализмын у сынже , национальный характер да интернационализм ,
 литература ден фольклор кокласе кыл , моло нергенат дискуссий
 эрта . теорий йодыш дек мелын лиеш ты жапыште М Георгинат .
 1958 ийыште тудын " --- " пашаже лектеш . тыште ялт тӱкыдымӧ
 йодышым тарватыме . марий сылнымутын могай шке тӱсшӧ , ойыртемже
 уло , мо тугай марий национальный характер , кузе тудым
 писатель-влак почыт - тыгай йодышлан радамлен вашешташ тырша
 шымлыше . жап эртен , тудо кызытсе марий драматургий материал
 негызеш " у пьеса-влак да тошто традиций " проблемный статьям
 савыкта , тыге драматург-влакымат , Марий театрын
 актержо-влакымат уым кычалаш тарата .
    М Георгиналан шкаланжат шымлымаш пашаште ятыр годым у ,
 такыртыдыме корно дене каяш тӱкнен . теве 60-шо ийлаште тудо
 Марий театрын историйжым рашемдаш пижеш , Москвасе институтын
 заданийже почеш " --- " шуко томан изданийлан марий
 раздел-влакым сера . тыгай годым эҥертыш семын архив материал ,
 ондак печатлыме шымлымаш статья , рецензий-влак кӱлыт . вет
 кумло-нылле ий ончыч шындыме спектакльым кызыт миен ончаш ок
 лий , нуно репертуар гыч шукертак лектыныт . а тунамсе
 рецензий-влакше шукыж годым информаций шотан веле лийыныт ,
 спектакльын содержанийжым гына каласкаленыт . шотанрак шымлымаш
 статьяжат кокыт-кумыт веле ...
    М Георгина йӧсӧ ончылно вуйжым сакен огыл , кугу паша деч
 лӱдын кораҥын огыл . тудо ожнысо газет ден журналым лостыкла ,
 архивыште пургедеш , артист-влак дене вашлийын кутыра , Марий
 театрыште ондак ыштыше режиссер-влаклан серышым возгала , нунын
 вашмутыштым лудеш . тыге эркын-эркын ик факт почеш весе
 рашемеш , кажне артистын пашаже шинча ончылно сӱретлалтеш ,
 театрын кушкын толмыжо рашемеш . погымо материал негызеш М
 Георгина 20 - 30-шо ийласе тале марий артист , режиссер А
 Маюк-Егоров , А Филлипова , А Страусова , Н Календер ,
 Н Конакова , молын нергенат оҥай очерклам сера , нуным
 " Ончыко " журналыште , республикысе газетлаште савыкта .
 Анастасия Страусован артист корныж нерген посна книгамат
 луктеш . тыге кызытсе лудшо нине артист-влакын суапле пашашт ,
 тунамсе спектакль , театр историй гыч шуко уым пален налеш .
    тыгодымак М Георгина М Шкетан лӱмеш театрын у
 спектакльлаже нерген ятыр воза , кажне постановкын кӱчык-кужужым
 радамла , режиссерын , артист-влакын пашашт нерген шке шонымыжым
 луктын ойла . тыге театрын эртен кодшо пагытшат , тачысе кугу
 пашажат рашемеш . чыла тиде варажым М Георгинан Марий театр
 нерген возымо книгажын содержанийышкыже савырна .
    " --- " книга кодшо ийын М Шкетан лӱмеш театрын 60 ияш
 юбилейже вашеш лекте . тиде книга М Георгинан марий
 драматургий да театр илыш нерген чумыр возымыжым иктешла .
    книгам лудмо семын шинча ончылнет Марий театрын пӱтынь
 историйзе эрта . а тиде историй , тиде ӱмыр корно йӧсӧ , **104**
 оргажан улмаш . неле граждан сар пагытыште шочшо театрын эсогыл
 шке пӧртшат лийын огыл . актер пашам йӧратен шындыше
 энтузиаст-влак ял гыч ялыш , волость гыч волостьыш
 телыже-кеҥежше имне денат , йолынат коштыныт , революцийын
 волгыдо ойжым , у культурым калык коклаш шареныт .
    совет илыш пеҥгыдемме семын таетрат кушкын , ӱнарым поген .
 тудлан йол ӱмбак вийнен шогалаш РСФСР Наркомпросын театр
 отделзат , верысе партий да совет орган-влакт чот полшеныт . С
 Чавайн , М Шкетан , а варарак С Николаев , Н Арбан , А
 Волков , молат тудын репертуаржым пойдараш шуко вийыштым
 пыштеныт . лектыныт марий кокла гычат уста артист , музыкант ,
 художник , режиссер-влак ...
    марий театр кудло ий коклаште кугу корным эртен , калыклан
 пеш шуко спектакльым ончыктен . ондак тудын постановкылажым
 шкенан кундем кӧргысӧ шемер-влак веле онченыт гын , вара семын
 театр пошкудо республика ден областьлашкат лектын кошташ
 тӱҥалын . М Георгинан книгаж гыч ме 20-шо ийла мучаште
 Йошкар-Олаште почмо театр студийын пашаже , 1930 ий кеҥежым
 самырык театрын Москвашке , Всесоюзный олимпиадыш миен
 коштмыжо , 30-шо ийлаште театр пашам виктарен шогышо
 режиссер-влак Н Календер , Н Станиславский , А
 Маюк-Егоров , Т Иосселиани , Г Крыжицкий нерген моло оҥай
 фактымат пален налына . театрын тӱҥалтыш жапше нерген вожымо
 главалаште тыгай факт ятырак уло .
    " Марийский драматический театр " монографий - эн ончычак
 марий театр искусствын кушкын толмыжым почшо научный изданий .
 садланак тыште ик факт почеш весым каласкален кайымылан огыл , а
 анализлан утларак кугу верым ойырымо . автор спектакль-влакым ,
 актер ден режиссер пашам радамла , могай шонымаш дене театр
 коллектив историйын кажне йыжыҥыштыже илен , могай кӧргӧ тул
 тудым кумылаҥден шоген , лудшо еҥлан почын пуынеже . садланак
 книгаште этапныйыш савырныше спектакль-влаклан эн кумда верым
 ойырымо . " Мӱкш отар " , " Кӱдырчан йӱр " , " Акпатыр " ,
 " Салика " , " Янлык Пасет " , " Кеҥеж йӱд " , " Рвезе
 гвардий " , " Кодшо румбык " да моло сылне спектакльын
 традициешыже вожланен Марий театрын тачысе волгыдо чапше , А
 Филиппован , Ф Лебедевын , В Якшовын , П Смирнован , Н
 Конакован , А Страусован , А Тихонован , И Якаевын , Т
 Григорьевын , С Кузьминыхын , Г Пушкинын , И Россыгинын
 чон йӱлен тыршымышт пуэн марий артист-влакын у тукымыштлан виян
 шулдырым , Н Станиславскийын , А Маюк-Егоровын , С
 Савельевын , А Велижевын , Е Амантовын тӱҥалме пашаштым
 умбаке шуят , пойдарен шогат самырык режиссер-влак " , - ойла
 книга .
    М Георгинан монографийже - Марий театрын корныжым
 рашемдыше первый шымлымаш книга . садлан тыште тӧрсырат уке
 огыл . фактический материал шагаллан кӧра южо разделым але пеш
 тӱрысшак серыме огыл . посна спектакльым , пьесым , режиссер але
 актер пашам аклымат кунамже ӱчашымашым луктеш . но тыгай
 уто-ситат авторын кугу пашажым ӱмылтен ок керт . " Марийский
 драматический театр " книга - марий театроведенийын сеҥымашыже ,
 у ошкылжо .
    волгыдо ӱмыр пӱралтын улмаш тыглай кресаньык еш гыч лекше ,
 изинек тулыкеш кодшо курык марий ӱдырлан . йоҥгыдо совет илыш ,
 Ленинын национальный политикыже тудлан шке кӧргӧ вийжым ,
 усталыкшым почаш чыла йӧным пуэныт . М Георгина МарНИИ-ште
 ыштымыж годымат ожнысыж семынак мер пашаште чот тыршен . тудо
 КПСС Марий обком да Йошкар-Ола горком член ,
 Йошкар-Оласе шемер-влакын депутатышт лийын , ятыр жап
 РСФСР " Знание " обществын марий отделенийжым вуйлатен ,
 МарНИИ-н партийный организацийжым виктарен шоген . но
 ойыртемынак чот кылдалтын тудын пашаже республикысе творческий
 ушемла дене . 60-шо ийлаште М Георгина " Ончыко " журнал
 редколлегий член семын тиде изданийын лӱмнержым нӧлталаш ятыр
 полшен . тудо писатель-влак ончылно тӱрлӧ докладым лудын , кызыт
 гына серыме произведенийым каҥашымашке ушнен , шке шомакшым
 ойлен . а М Шкетан лӱмеш театрыште гын тудын поро сугыньжо деч
 посна ик у спектакльым каҥашымашат , очыни , эртен огыл .
    М Георгинан партийный да совет пашаеҥ , ученый семын
 тыршымыжым кӱкшын аклыме , чапле пашажлан " Знак почета "
 орденым , " За доблестный труд " медальым пуымо . МАССР
 Верховный Совет Президиум ныл гана Почетный грамота дене
 палемден .
    М А Георгина кудло ий гыч ныллыжым мер пашалан ,
 литература ден искусствым шымлыме пашалан пуэн . вургыжшо чонан
 ӱдырамаш кызытат ончыл радамыште . пенсийыште улмыжым ончыде , у
 статья-влакым сера , ончыкылык пашажлан материалым чумыра .

 69  лудшо йолташлан !   **113**
    1981 ий шочмо-кушмо элнан , совет калыкнан илышыштышт кугу
 палым кодышо лиеш . ме кажныжат родной Коммунистический
 партийнан XXVӹ съездшым чапле паша пӧлек дене вашлияш чыла ышташ
 ямде улына . шушаш ий латикымше вичияшын первый идалыкше . шочмо
 эл озанлыкна коммунистический обществым тӱзатымаште у , куатле
 ошкылым ышта .
    кажне совет сылнымут мастар семынак , марий прозаик , поэт ,
 драматург-влакат пашаче калыклан у деч у произведенийым
 пӧлеклат .
    кызыт ме 1981 ийлан савыктышаш планнам рашемдена .
 прозаик-влак Василий Юксернын " Ӱжара пиалым сӧра " , Петр
 Корниловын " Йӱштӧ памаш " ( кокымшо книга ) , Василий
 Ижболдинын " Настук " , Алексей Мурзашевын " У пӧрт " ,
 Вениамин Микишкинын " Кучедалаш шулдыр кӱлеш " повестьыштым ,
 Феликс Майоровын " М Шкетан " кумшо книгажым лудын-лончыл
 лектынна . нунын кокла гыч ятырже , очыни , журнал гоч ош тӱням
 ужеш .
    поэзийлан ме нигунам нужна лийын огынал . теве кызытат
 поэт-влак Анатолий Бик " Ош памаш " , Элексей Январев
 " Пеледыш " поэмым , калык поэт Макс Майн , поэт-влак
 Аркадий Канюшков , Гани Гадиатов , Юрий Рязанцев , Валек
 Кугубаев , Тимофей Петухов , Михаил Якимов да молат у
 почеламут аршашым ямдыленыт .
    драматург-влак Миклай Рыбаков " Чодыра мӱй " , Вера
 Бояринова " Кӱдыроҥгыр кугыжаныште " ( " Овда " ) , Петр
 Эсеней " Шуматкечын мончашке " Аркадий Крупняковын
 " Натале " пьесыштым савыкташ пуэныт .
    тыгак ончыл еҥ да предприятий-влак нерген очерк ,
 публицистика кажне номерыште ойыртемалтше верым налыт .
    марий шымлызе-влак шочмо сылнымут нерген у статьям серат .
 композитор-влакна у мурым номер еда йоҥгалтараш ямде улыт .
    " Ончыко " журналым , эртыше ийласе семынак , Всесоюзный
 подписной каталогыш пуртымо , индексше 73294 . тудлан
 СССР-ын чыла верлаштыже кеч-могай оласе , районысо , ялысе
 связь узеллаште , Союзпечать отделенийлаште да общественный
 распространитель гоч подпискым ышташ лиеш . идалыкаш подпискын
 акше 2 теҥгеат 40 ыр .
                                                     редколлегий

 70  усталык шӱдыр    **101**
    - театр ... спектакль ... зритель ... а мо тугай театр ? тиде
 - айдемын шӱм-чонжым тушан погынышо тӱрлӧ куштыра деч эрыктыше ,
 виянрак да моторрак лияш полшышо вий . тудо айдемылан чынже
 денак Айдеме лияш , илышын тӱрло могыржым келгын умылен налаш
 полша , шкендын пашатым , кажне йолтошкалтышетым вес шинча дене
 шымленрак ончалаш тарата ... мом ойлаш , театрыш тӱрлӧ еҥ да
 тӱрлӧ шонымаш дене толеш . икте йӧратыме артист дене
 вашлийнеже , тудын у рольым модмыжым ужнеже , весым у
 спектакльын лӱмжӧ сымыстарен ( " мо нерген тыште
 ойлалтеш ? " ) , кумшо шукерте огыл гына у платьым ургыктен але
 налын да ынде тудым калыклан ончыктынеже . ида ӧр , тыгай
 шонымаш дене толшыжат уледа . зрительный залыш погынышо-влак
 коклаште улыт буфетыште сырам подылаш шонен толшыжат , улыт шуко
 калык коклаште палыме еҥ-влакым вашлияш да нунын дене тӱрлӧ
 увер-аҥар нерген мутланен налаш шонышыжат . икманаш ,
 спектакльже чылалан иктак , а калыкым тыш толаш таратыше амалже
 тӱрлӧ-тӱрлӧ .
 **102** Степан Иванович Кузьминых изишлан шыплана , ала-мом
 шонкален шинча , сигаретым тӱрвыж дек лишемдат , шупшыл колта ,
 тамак шикшым ӧрдыжкӧ пуалеш . кӱрлмӧ ойжым умбакыже шуя :
    - театрыште кажныже шке ужшашыжым ужнеже але шке
 ончыктышашыжым ончыктынеже . кажне еҥ шке шонымашыж дене толеш ,
 тидым ме палена . да тыгай сӱрет мемнам утыжым огеш
 тургыжландаре . шӱмым вургыжтара весе : искусствын юзо вийже
 дене ончышо еҥын чонжым тӱрыснек авалтен кертынна мо , спектакль
 дец вара зритель театр гыч могай шонымаш дене , могай кумыл дене
 лектын кая ? шӱмешыже мом наҥгая ? мый тыге шотлем : сыра муаш
 толшыжо шер теммеш подылмыжлан гына йывыртен кая гын , у
 вургемым чиен толшыжо саде платьым палыме еҥжын мокталтымыжлан
 кумыл нӧлтын гына театр омса гыч лектеш гын , ме , актер-влак ,
 да спектакльым ямдылаш полшышо чыла моло еҥ шке пашанам начарын
 ыштенна лиеш . чонлан моткоч кочын чучеш , кунам фойеште ик
 зрительын весылан тыгерак каласымыжым колат : " тидлан верчын
 витле ( але шӱдӧ ) меҥге кокла гыч толшашат уке улмаш . тыгайжым
 палем гын , мӧҥгӧ гычат ом тарване ыле " . а олаште илыше еҥын
 тыге каласымыжым колышташ куштылгырак мо ? уке . тудын корныжо
 кӱчыкрак лийын гынат , шонымашыже поро , волгыдо улмаш : сай
 спектакльым , чон йӱлен модмым ужаш .
    ончышо еҥын шӱм-чонешыже пӱтынь спектакль , тиде але вес
 актерын модмыжо могай кышам кодат , могай шонымашым тарватат -
 тидым нимогай виса дене висаш огеш лий . совым рӱжге кырат але
 пеледышым кучыктат - тиде эше чылажым ок ончыкто . кеч-мо гынат
 ме теве мо верч тыршышаш улына : тыйын героетын ойлымо мутшо
 тыглай йӱк семын южеш ынже шалане , ончышын шӱмышкыжӧ шужо ,
 тудым шкеж нерген , ешыже да шуктен толмо пашаж нерген шонкалаш
 таратыже . мутлан , иктаж-могай Петров Йыван театрыш ончаш
 толын лийже . занавес петырналтме деч вара тудо вургемжым чия да
 лектын кая . тыгодым лӱмжӧ-фамилийже , конешне , тудак кодеш ,
 но чонжо тышке толын пурымо **103** годымсо деч кеч изишлан
 поянрак лийже , шӱмжӧ утларак шижын мошташ тӱҥалже . мыйын
 шонымаште , театрын тӱҥ задачыже тыгай . тудо Айдеме верч
 кучедалеш , коммунистический идеалым пеҥгыдемдаш полша .
                ...
    1930 ийыште Марий государственный театрын труппыжо Оршанка
 велыш гастроль дене миен . селаште тудо Юрий Яновскийын рушла
 гыч С Чавайнын кусарыме " Шыде " ( " Ярость " ) пьесыжым
 модын ончыктен , спектакль деч вара концерт лийын . муро ,
 куштымаш , почеламут , кӱчык мыскара ... икманаш , концерт
 программыже кызытсе агитбригадын гайрак лийын . постановкыжат ,
 пайрем кумылан касын кокымшо ужашыжат погынышо калыклан пеш
 келшен , совым кырыме йӱк пачаш-пачаш шергылтын . ончышо-влак
 коклаште латкок ияш Кузьминых Степанат лийын . тудо селасе
 кокымшо ступенян школышто ( вара тудым колхозный молодежь школыш
 савыреныт ) тунемын .
    сценыште модшо кокла гыч иктыжым Степан вигак пален : тиде
 вет Филипп Лебедев ! тудо , йӧршын тулык икшыве , ончыч саде
 школ пеленсе йоча пӧртыштӧ илен , туштак тунемын , а вара олаш
 каен . теве уже - ончо ынде ! - артист лийын , шке рольжым
 моткоч келыштарен модеш . коклаште моло енже тиддечат мастарын
 кертын , но нунышт Степанын шинчажлан пешыжак пернен огытыл .
 тудо иктым гына шонен : шукертат огыл тыште , мемнан коклаште ,
 тунем коштшо рвезе еҥ артист лийын кертын , а мый ты корнышкак
 шогал ом сеҥе мо ? шонен шинчышыжла , тудо я эн оҥай верыштат
 кидым соваш монден , я трук моло дене пырля шке куанжым , кугу
 усталыклан тауштыме кумылжым ончыктен .
    лач тиде кечын Степан Кузьминых артистлан тунемаш шонен
 пыштен манаш огеш лий , но кеч-мо гынат палыме рвезын ойырен
 налме корныжо тудым чот сымыстарен . театр нерген шонымаш
 шӱм-чонеш эрелан верланен , жапын-жапын ушышко кугу толкын семын
 толын пернен : " эх , артист лияшет ! "
 **104** школышто тунемме жап умбакыже шуйнен , урок почеш урок
 эртен . каныш кечын , ваче гоч вынер сумкам сакалтен , Степан
 Пуялыш ошкылын , лучко меҥге коклам " шотлен " . тудо ты ялеш
 кресаньык ешеш 1918 ий 9 декабрьыште шочын . ешыште йоча ятыр
 лийын . сурт оза , Иван Егорович , шукыжым чодыра пашам
 ыштен . шочмо Пуялыштак Степан ныл классым тунем пытарен . а
 ынде Оршанка школ денат чеверласыме жап лишемын . корнышто шкет
 ошкылмо годым ушыш тӱрлӧ шонымаш толын пура . Степанат але
 марте ужмо-колмыжӱм радамла , чыла могырым вискала .
    " Шыде " спектакльым ончымо деч вара школышто драмкружок
 ышталтын . ӱдыр ден рвезе-влак туныктышын вуйлатымыж почеш
 рольым тунемыныт , постановкылан мо кӱлешым шкеак ямдылкаленыт .
 нунын радамыш Кузьминыхат ушнен . эн ончыч Сергей Николаевын
 " Тревога " пьесыжым шынденыт . тыште Степан пионерын рольжым
 модын . весканажлан шке землякышт М Шкетанын " Кодшо румбык "
 драмыжым ойырен налыныт . тыштыже посна роль логалын огыл , но
 сценым утыр виянрак йӧратыше рвезе массовкышто модмо гычат
 шканже пайдам налын , моло еҥын койышыжым ончен , шке шотшо дене
 сай ден удажым ойыркален . тылеч вара драмкружок Сергей
 Николаевын " Ош когарш " пьесыжым ончыкташ ямдылен , тыштат
 Кузьминых ӧргыжтӧ шоген огыл .
    шым класс шеҥгелан кодын . кумлымшо ийла тӱҥалтыште шым класс
 кугу образованийлан шотлалтын . тынар тунемше ен-влак чӱчкыдынак
 шкештат школышто я ликпунктышто моло еҥым туныктеныт , клубым ,
 лудмо пӧртым вуйлатеныт , колхоз ден коммунылаште счетоводлан
 ыштеныт . но С Кузьминых умбакыже шинчымашым пойдараш шонен ,
 тудо шкенжым эше моткоч шагал палышылан шотлен ( Степан
 Ивановичын тиде койышыжо кызытат пытен огыл : шуко лудын ,
 тунемын , уста деч уста еҥ-влакын шерге ой-каҥашышт дене шке
 уш-акылжым пойдарен гынат , тудлан таче мартеат илышым , шке
 пашажым шагал палымыжла чучеш . кызытат кумылжо тыгай : чарныде
 тунемаш - учебный аудиторийыште шинчыме дене огыл , а шке вуя
 лудмо , моло еҥын **105** пашажым ончымо да лончылымо дене ) .
 тунемме нерген шонымаш латвич ияш рвезым кужу корныш тарватен .
 йолеш тазарак йыдалым пидынат ( тоштыракше пел корнеш шӱтлен
 кертеш ) , Пуял гыч Йошкар-Олашке ошкылын . илышын тиде
 савыртышыж нерген марий калыкын йӧратыме артистше ик статьяштыже
 вескана тыге шарналтен возен :
    " урем дене ошкылам - а йырваш лавыра , тошкалашат ок лий ,
 вара иже олана калык тыршыме дене у тӱсым нале - да возымым
 ужам : индустриальный техникум , ял озанлык техникум ... кенета
 шинчамлан перныш : " марий искусство техникум " . мый аптыранен
 чарнен шогальым . мом тыште ыштат , кӧлан туныктат ?
 шоналтышым : " кузежым-можым пален налде , нигушкат ом кай " .
 пален нальымат , шке гаемак шуко моло рвезе семын тушанак
 кодым . нунат ялла гыч толыныт . ме кужу-кужу баракыште илена
 ыле , тыште ончыч чайный лийын . южо еҥын койкыжо ыле , а
 икмынярынже кӱвар ӱмбалнак маленыт , но воштылмо эре шоктен ,
 муро йӱк шыпланен огыл ... "
    техникумышто Степан Иванович тошто палымыжым , Филипп
 Лебедевым , вашлийын . тудыжо тыште ик ий ончыч тунемаш
 тӱҥалын . Филипп дене пырля искусство пашалан Нина Конакова ,
 Сергей Савельев , Петр Белопасов да молат ямдылалтыныт . а
 Кузьминыхын тунемме группышто Вера Смирнова , Елена
 Сошникова , Павел Байков , Лидия Коркина , Семикеев ,
 Маков да молат лийыныт . ( Семикеев ден Маковшо Кугу
 Отечественный сареш коленыт ) .
    пуял рвезын искусство техникумыш тунемаш пурымо ийыште , 1933
 ий сентябрьыште , Йошкар-Олашке " песнь о счастье " киносӱретым ямдылыше
 съемочный группа толын . тудлан верысе искусство пашаеҥ-влак
 полшеныт . нунын дене пырля кино ыштымым ончаш Степанат мия ,
 лишкак лийын , чылажымат шке шинча денак ужаш тырша . " кӧ тиде
 тыгай ? " - воктенак шогылтшо рвезым ончыктен , режиссер шке
 полышкалышыже-влак деч йодеш . тудлан умылтарен пуат .
    - ме тудым фильмыш пуртена . чурийже , шкем кучымыжо пеш
 келшен толеш , - манеш режиссер .
 **106** тыге Кавырлян консерваторий гыч Йошкар-Олашке
 пӧртылмыжым ончыктымо ужашыш ик сӱретым ешараш кутырен келшат .
    теве станцийыш поезд толын шогалеш . вагонла гыч еҥ-влак
 лектыт , мутланат , воштылыт . вашлияш толшо-влакат шагалын
 огытыл . нунын коклаште сӧрмарак вургемым чийыше Кузьминыхат
 коеш . таче тудо перныл коштшо тулык рвезын рольжым модеш .
 калык дене варналтын , тидым-тудым ончен коштеш . кенета
 шинчажлан мотор чемодан перна . рвезын кидше вигак чыгылталташ
 тӱҥалеш : йыштак нумал куржаш гын ?
    вашлийше-влак дене куанен мутланыме кокла гыч Кавырля
 ( артист Михаил Викторов ) йолжо воктек ончалеш - чемодан
 укеат ...
    поезд кечеш ик гана веле толын , сандене вес вариантым ,
 лубльым ышташ , йӧрдымӧ сценым уэш сниматлаш ик сутка жап вучаш
 кӱлын . адакше южо кечын игече пыланрак лиймылан кӧра оператор
 сниматленжат кертын огыл . икманаш , жап эртен , Степан
 Кузьминых режиссер-влак Марк Донской ден Владимир Легошинын
 вуйлатыме группа дене пашам ыштен коштын . кас еда , паша
 мучашке шумек , ыштен налме оксам пуэденыт . ял гыч толшо
 кресаньык икшывылан тидыжат кӱлеш лийын .
    кок арня гыч иже Степан техникумыш пӧртылеш . пырля тунемаш
 тӱҥалме рвезе-влак тудым кӧраненрак вашлийыт :
    - о , киноартист толеш !
    тиде жапыште нуно шуко уым пален налыныт да ышташ тунемыныт ,
 ятырлан ончыко каеныт . ынде этюдым ыштен моштат . Кузьминыхын
 усталыкшым тергаш тӱҥалыт - нимо шот ок лек , туныктышылан ик
 этюдшат ок келше . а кӧ этюдым ыштен ок мошто , тудым
 экзаменышкыжат огыт пурто . экзаменым кучыдымо еҥ техникумышто
 умбакыже тунем кертеш мо ?
    Кузьминых кугу ойгыш возеш . мом ышташ ? шочмо Пуялыш тыге
 намыслын пӧртыл каяш перна мо ? а театрже кузе ?

 71  ял - мыйын илышем   **67**
    шоҥгыеҥ коклаште ме чӱчкыдынак тыгай ойым колына : кушкын
 толшо самырык тукым шке ялжын эртыше илышыжым ӱмбачын гына
 пала , койыш-шоктышнат тудлан чылаж годым раш огыл . кушшо тукым
 кундемжын вияҥме историйжым , тушто илыше калыкшым ,
 родо-тукымжым начарын шинча . эсогыл южо еҥжылан шке ешыжын рӱдӧ
 вожшат раш огыл .
    те , тиде тӱҥалтыш ойым лудын , ме тоштылан вуйым савена , а
 ужым рашын огына уж , манын ида шоно . тошто гычат мо сайжым
 илыш кураллан налман .
    каласаш кӱлеш , ялысе калыкат шке шотан илышым илен да ила .
 тудо куаненат , ойгыренат , ончыкылыклан ӱшаненат моштен .
 тидыже тудын мурыштыжо , йомаклаштыже , койыш-шоктышыштыжо ,
 ыштыш-кучыш мастарлыкыштыже раш коеш . шке вел писательна Дм
 Орай манмыла , тугеже , лудшо йолташем , изи кумылетым кугуэш
 ит уж , жапетымат изишлан ит чамане , пырля ушно мемнан
 мутланымашкына , ала иктаж-мо шот дене тоштым , эртышым порын
 шарналтымаш тыланетат пайдале лиеш .
    ... шочмо ял ! шочмо сурт ! тыгай шомакым колмек , мемнан
 шӱм-чонна вигак кожгана , шонымаш тул авалта , кажне гана ме ты
 жапыште пырля модын-юарлен куржталше изи годсо йолташна-влакым
 шарналтена , шинча ончылнына тошкем шеҥгелне тасмала шуйналтше ,
 эр эрдене шӱшпык муро дене пашаш луктын колтышо да кас ӱжаран
 волгыдыж дене паша гыч пӧртылшӧ айдемым вашлийше ужар шаршудан
 вияш йолгорным ужна , иквереш пырля пашам ыштыше , ик ешла ик
 шонымаш денак илыше лишыл пошкудо-влакна нерген поро ойым гына
 ойлена . нуно ӱмыр мучкылан , жап эртыме семын утыр рашрак , эше
 виянрак , утыр келгынрак мемнан шӱм-чонешна , ушешна
 палемдалтыт .
    шарна эртышым кажне тукым шке семынже , шке семынжак тудым
 акла , шке шотан уш-акыл вийжылан эҥертен , тудым лончыла . а
 тачысе илышнан могай улмыжымат , кузе да мо шотышто
 вашталтмыжымат утларак раш шижын шога илалше тукым . шижеш кӧргӧ
 шӱм-чонжо дене , илалше виян уш-акылже дене , шуктен толмо
 тунамсе пашажлан тачысе шинчаончалтышыж дене акым пуымыжо да
 таҥастарен ончалмыж дене . мутат уке , тудо куана , йывырта ,
 садлан лийынак , мыскара йӧре , тыгай ойымат луктеш : " эх ,
 калтак , ондак шочалтын шол . шочшаш ыле икмыняр ийлан
 варарак " .
    чынжымак , куаныдеже , йывыртыдеже нигузеат ок лий . таче
 ялын вӱршерже у семын кыра , таче ялысе калыкым - изижымат ,
 кугужымат у шӱлыш авалтен . раш палдырна тудо илыш-йӱлаштынат ,
 чиен-шогалме , кочмо-йӱмӧ шотыштат , икте-весына дене кутырен
 колтымо ой-шомакыштат . илыш писын ончыко кая . ончыко
 кайымыже , кечын виян толмыж денак тудо тачысе тукымлан шуктышаш
 у пашам , у сомылым шочыкта , у семын уш-акылым вияҥдаш , улшо
 пашамат у йӧн дене эше устанрак , моштенрак да писынрак ыштен
 шукташ йодеш . садланак огыл мо ме чыланат тыгай ойым колына :
 " лийын шогышо тачысе вашталтышым чын умылаш , ончыкылык илыш
 корным чын да раш палемдаш манын , калыкнан эртыше пагытшым да
 илышыжым , пашам шуктен толмо да виктарен колтымо йӧн
 радамжым сайын палаш да шымлаш кӱлеш " . эртышынат ятыр сайже ,
 порылыкшо уло вет . нуно калыкнан ушыж гыч нигунам огыт
 ӱштылалт , мӧҥгешла , пагыт ончык лупшалтме семын молемдалтын ,
 тачысе жапыш вончат , у тӱсын волгалтын , у семын йоҥгалтын ,
 кызытсе мемнан илышнам саемдаш , ончыко виктараш полшат .
    чаманен каласаш перна , амал деч посна , южгунамже , эртыше
 пагытнан сай могыржо , поро да кӱлешан койыш-шоктышыжо ,
 шойышталт , шеҥгелан кодыт . ой , ок кӱл ыле мондымо илалшырак
 тукымын кажне кечын пашалан пуэн толмо кид-йол да ушакыл
 вий-куатшым , кид кучен ыштен моштымо чумыр мастарлыкшым .
 теве , мутлан , сурт-оралтым , ял уремым , озанлык кундемым
 **68** арун кучымо да тудым тӱрлӧ семын мотораҥдаш тыршыме
 кумылжым . моланже раш : калыкнан эртыше илышыже , кугурак
 тукымнан суапле пашаже мыланна , самырык-влаклан , тыглай
 шарнымаш веле огыл , а , мӧҥгешла , ончык ӱжшӧ вий , сеҥаш
 полшышо курал . вет кажне тукым тудым алмаштыше у тукымлан
 материальный поянлык деч посна шке шонымашыжым , шке
 шинчымашыжым , шке моштымашыжым пӧлекла . арамлан мо КПСС
 ЦК-ште партийын ветеранже-влак дене вашлиймаште тыге
 палемдыме : " тыге пеҥгыдемеш тукым ден тукым кокласе кыл .
 кажне тукымлан чумыр кугу паша гыч шке ужашыже логалеш . да лач
 коммунистический строительствын опытшо гына единый да шелаш
 лийдыме . да ме тудын шергакан кеч ик падырашыжымат йомдарышаш
 огынал " .
    тыят , лудшо йолташем , ялеш шочын-кушкынат гын , шочмо
 пыжашетым , аватым-ачатым , пошкудо-влакетым эреак шарналтет .
 палем , тыят эр лупсан , шаршудан мландыште шер теммеш чарайолын
 куржталыштынат , тыге пӱртӱсын ямле вийжым кӧргышкетак
 шыҥдаренат . тыйынат модмо верет отылан пасу , курык саҥга да
 ошман , я шудан вӱд сер лийыныт . изиет годым тыят , ял воктене
 верланыше изи чодыра гыч кумыж корка тичак умша кӧргыштет
 тунамак шулен каяш тӧчышӧ пӧдыра снегым поген конден , ладыра
 пистын лопка лышташыже дене йомакысе гай тутло когыльым ыштен ,
 тамлен-тамлен кочкынат . кугурак лиймекет , шӱшпык йӱк дене
 помыжалтын , изинек йӧратен ончен куштымо шара неран , нугыдо
 оржан имнетым колхоз вӱта гыч вӱден луктын , пасушко вашкенат ,
 тӱшка пашаште йӱд-кече шке дечет кугурак йолташет-влак семынак
 тыршенат . куаненат шке , куаненыт моло-влакат пашатым ончен . а
 пасу гыч пӧртылмек , нойымым-ярнымым монден , моло
 рвезе-ӱдыр-самыч дене пырля мурен-куштен , шке каче шӱм-чонетым
 кумылаҥденат . тугеже , чыла шарнет , чылажат , жап ятыр эртен
 гынат , ушышкет пура . тугеже , семынет , эше ик гана эртыше
 пагытыш логалат , шке шочмо вер-шӧрет , колхоз пашаште кыртмен
 тыршымет , ыштыш-кучыш мастарлыкет , икманаш ,
 чийымет-шогалмет , кочмет-йӱмет , кажне ошкылет нигунам-нигунам
 огыт мондалт . да , шукым тый шарнен кертат . ятыр ойлышаш шомак
 шке шочшет , уныкат-шамычлан шӱм-чон кӧргыштет погына .
    мыйынат шинча ончылнем кумло кок оралтан , вияш , ужар
 шаршудо дене тӱрлалтше уреман , садер дене вӱдылалтше чатката
 изирак ялем сӱретлалтеш . теве уремнан ик могырыштыжо мемнан
 сурт-печына . вер сылне , ломберан да садеран , тӧр пакча . теве
 пакча межана . тудо аҥысыржак огыл , шудан . эр шошым авана
 тышан куымо вынержым шарен ошемда ыле . вынерже шыма , ошын
 койын , мӱндыркӧ волгалт киен да аванан йӱд омыжым
 кӱчыкемдымыжым , кид пашалан аяр улмыжым , тудлан уло
 вий-куатшым пуаш тыршымыжым эреак шижтарен , мемнамат , шке
 икшывыже-влакым , мочол куандарен . умыленна : вет мемнан
 ӱмбалнына адакат тӱрлеман у тувыр лиеш , у пинчак капнам ырыкташ
 тӱҥалеш , у ыштыр йоча йолнам сӧрастара .
    сурт-пече кӧргыш наҥгайыше йолгорно кок могырышто , ладыра
 ломбо-влак кушкыт . пеледалт шогалмышт годым нуно путырак
 сӧралын койыт , моткочак тамлын ӱпшалтыт . ош шовыран капышт йыр
 изи пашаче мӱкш-влак чумыргат . нунын ызгыме йӱкышт ятыр
 торашкак йоҥга , ала-могай палыдыме . но тунамак айдемылан эреак
 лишыл муро семым луктеш . а мочоло ломбыгичке шочын тунам !
 тудым поген-поген , пазарыштат ужалалтын , ятыржым ,
 костен-коштен , телылан кодалтын . мочол куанже лийын ломбо
 вуйышто мыланна , ньога-влаклан : умшана , йылмына эре шеме
 коштын . шуко гана , коштымо ломбыгичкым коҥгаш шолташ шынден ,
 кылмен черланымына годым авана мыланна эм шотеш йӱктен . " ида
 ӧр , теммешкыда йӱза , - малдалын тудо , - йӱза да чот гына
 пӱтыралт вочса . эр марте чыла кылмыда тӱжваке лектеш " .
    эше ӱлныракше , пурла могырышто , пӧрт шеҥгелне , изи пакча
 верланен . тыште чылажат шочын : шоганжат , ковыштажат , салтак
 ушменжат ... а шола могырышто - эҥыжвондо пакча , тыштак
 кушкыныт пызле , шоло да моло пушеҥгат . одараҥ кушкын
 пӱкшерме . пӱкшыжым гын шыже марте авана логалаш шӱден огыл .
 тудым шке поген . а вара , Октябрь пайрем шумек , изи мешакшым
 рудалтен , кошкышо пӱкшым мыланна иктӧр пайлен пуэн : " кочса
 ынде теве пӱкшдам , игем-шамыч , таче кугу пайрем кече , -
 вӱчкалтен шыма кидше дене тупна гыч . - лӱмынак таче кече марте
 араленам " .
    ... чаманен ойлаш логалеш , таче суртна-печынан олмыжак веле
 шинчен кодын , тушан ынде арымшудо , нуж да коршаҥге кушкын
 шогалын . мемнан веле огыл , ятыр моло пошкудемынат шочмо
 пыжашышт тыгак шаланен . ойлышым : ожно ялыштем кумло кок
 сурт-оралте лийын , а таче тыште улыжат латшым еш ила да я
 тыште , я тушто пашам ышта .
    мом ыштет ? изирак яллам ала-мо шот **69** дене ме шӧрынрак
 ончаш тӱҥална . садлан кӧра еҥ-влак у оралтым огыт чоҥо , нӧлтат
 гынат у суртым я Олор ялеш , я пошкудо колхозын рӱдӧ илемыштыже
 - Усолаште . коклаштына шке сурт-оралтыжым ужален колтышыжат
 лиеш . ончылгоч шоналтен шуктыдымылан кӧра колхоз правлений изи
 яллан мелын шогалын огыл : илыше-влаклан паша ситышын уке . уло
 лачак ялыште шорык ферма , туштыжат ныл еҥ пашам ышта : кум
 ӱдырамаш шорыкым онча , весе - кочегарлан . кеҥежымже эше йӧра -
 могай-гынат паша лектеш , а телымже мом ышташ ? тыршыме деч
 посна , марий манмыла , мӱшкырым темаш , икшыве-влакым чиктен
 шогалташ ок лий вет . ӧрыт да пашам ыштен кертше вийвалан
 пӧръеҥже , ӱдырамашыже , кошташ тора огылат , кажне эр еда
 " Дружба " колхозын рӱдӧ илемышкыже - Усолашке - вашкат .
 ятырышт я трактор дене ыштат , я машинам виктарат , я вольык
 фермыште тыршат . икмыняр еҥышт Палантай лӱмеш колхозын
 членжылан шотлалтыт , тӱрлӧ пашам шуктат . бригадирын нарядше
 почеш тӱрлӧ сомылым шуктышо ӱдырамаш-влакше , мутат уке , кажне
 кечын ныл уштыш коклаш нигузеат коштын огыт керт .
    тудымат ешарена : ялнам палыше кажне еҥ кызыт чаманен ойла :
 " ай , могай мотор ял ыле иктаж коло-кумло ий ончыч . эртен кает
 уремже мучко , ончен кӧранет : вияш , шаршудан урем , кумыл
 нӧлтышӧ сурт-оралте , сурт ден сурт коклаште чатка пече , уремын
 кок мучаштыжат лопка пасу капка , кажне пӧрт ончылно ладыра
 пушеҥге , мотор савар , капка воктене - вӱдан вочко ... вигак
 тогдает : тиде ялыште моторлыкым йӧратыше , мланде дене
 ӱмырешлан кылым кучен , икте-весым умылен илаш шонышо , пашалан
 уло ӱнарым , моштымашым пуышо калык ила " .
    лудшо йолташем , вуеш ит нал , утларак возалтен колтышым
 шарнымашем нерген . мыланна икте шерге : ме ялысе шӱлыш дене
 илен кушкынна , поро ден осалым палаш тыште тунемынна . санденак
 дыр кумылна поро , уста кумылнат йӱкшен огыл , меат илыш дене
 тӧр ошкылаш тыршена , кертмына семын чыла тидыжым тачысе рвезе
 ден ӱдыр-влакын шӱм чонешышт шыҥдараш тыршена . чыла тиде
 шарнымашна умбакыже ойлышаш шомакнам рашемдаш , келгемдаш ,
 пеҥгыдемдаш полша . чаманен ойлат , чаманен возат пытартыш
 жапыште тыгыде , ончыкылык илышлан келшыдыме ял-влак нерген .
 нуным арален кодаш , тусо калыкын илышыжым чыла шотыштат вияҥдаш
 кӱлеш . уке гын пӧртылташ лийдыме паша лийын кертеш . лияшыже
 лийынак . теве Шемрокдымо кундемыште гына ялысе илемын визымше
 ужашыже мланде ӱмбачын ӱштылалтын . каеныт еҥ-влак вес
 кундемыш : олашке , тӱвыргӧ озанлыклаш , коденыт йӧршешлан
 пукшен-йӱктен , чиктен-шогалтыше поро озаштым-мландыштым .
 санденак дыр ятыр тӱжем гектар мланде пайдам пуымыжым чарнен ,
 ятыр вере тудо тыгыде куэр да моло вондер дене вӱдылалтын .
 моланже раш : ок шиж тудо шке озажын поро кумылжым , уш-акыл
 вийжым . тыгак огыл мо ? тыгак ! шагал логалеш тудлан , торасе
 мландылан , тӱрлӧ ӱяҥдыш , начарын тудо пушкыдемдалтеш , да мо
 шочмыжат айдалийже койышлан кӧра кӱлеш семын поген ок налалт .
    теве Палантай лӱмеш колхозыш пурышо Куфтино , Ворожцово ,
 Верх-Илетск ял-влак йӧршеш пытеныт . коло-кумло ий ончыч тыште
 ик шонымашан еҥ-влак иленыт . шурнымат куштеныт , вольыкымат
 ашненыт , мландыштат начар огыл лийын . а таче тиде млнадым
 колхозышто кокымшо сортлан шотлат : куфтинат мланде маныт .
 чынак , тудын икмыняр ужашыже ошман . кӱкшӧ лектышан шурным
 шочыктыжо манын , тудым ӱяҥдыман да ӱяҥдыман ыле . ӱяҥдышыже
 гына ок логал шол : шупшыкташ тора ... мутат уке , кӱлеш семын
 тусо мландым ончаш гын , айдеме , оза кумылым пышташ гын ,
 тыштат начар огыл лектышан шурным налаш лиеш ыле , саде мланде
 чапле деч чапле шудымат шочыкта ыле . а кызыт мо ? адакшым тысе
 вер-шӧр вольык ашнаш пеш пайдале : олыкан , чодыран , вӱдан .
 южгунамже палемдыме жаплан транспортшат ок лий - вучен шоген ,
 ятыр жап йомеш , кокланже корныжат начар лиеш . мият гынат ,
 паша кӱлеш семын ок воране , тышеч-тушеч ыштен коден , адак
 мӧҥгӧ могырыш вашкат .
    тудыкеш кодшо мланде " Дружба " , Калинин лӱмеш
 колхозлаштат , " Илеть " совхозыштат ятыр уло . санденак нине
 озанлык-влакын ял озанлык продукцийым ыштен налме шотышто ончык
 тошкалмышт кугун ок палдырне .
    чылажымат шотыш налын , тыгай шонымашке толына : вет ожнысек
 айдеме тукым мландым пайдалын кучылташ манын , ондак илемжым
 ворандарен , паша вийым ешараш тыршен , а кызыт мӧҥгешла :
 айдемым тушеч кораҥдена , мланде дене ушналтше " кылымдыжым
 пӱчкына " . моло семын нигузеат ойлаш ок лий . илыш иктым
 йодеш : изирак ял-влак могырыш утларак мелын лийман , нуным
 тулыкеш кодымо ок кӱл . изи ялат тӱшка озанлыкын эҥертышыже .
 тудат кертмыж семын пайдам конда .

 72  курымашлык подвиг     **3**
    тений 9 майыште пӱтынь совет калык , иза-шольо социализм
 элласе таҥна-влак , ончыкылык эрык илышлан ӱшанен илыше айдеме
 тукым гитлеровский Германийым , фашизмым кырен шалатымылан
 нылле ий темме кечым палемдаш тӱҥалыт . нылле ий ончыч
 тӱнямбалсе калык-влак уло оҥ дене куштылгын шӱлалтеныт :
 Европышто шучко сарын ажгын тулжым фашизм пыжашешак пызыралме .
 кугу Сеҥымаш кече толын шуын . но толын шуын манмашат эше
 рашемын , чын чон дене каласыме тура ой огыл . тудым пеш кугу
 орлыкым , нимучашдыме нелылыкым сеҥен эртымеке , шошо эр тӱняшке
 кондымо . кондымо ! но могай кугу вӱран акым тӱлымӧ .
    янлык фашизмым гитлер-шамычшыге Берлин кудывечысе бомба
 лакеш бензиным оптал йӱлалтымешке совет калыклан , тудын
 чапланыше Армийжылан тӱнясе моло нимогай эллан уждымо ,
 палыдыме героический корным эрташышт логалын . 1418 кече ден йӱд
 мучко шуйнышо Великий Отечественный войнаште мемнан калыкна
 коло миллион эргыж ден ӱдыржым йомдарен . вет касвелысе сарлаште
 шуаралт ямдылалтше фашист армий мемнан ӱмбак шижде керылтын .
 санденак , манмыла , кажне кечын тушманым лунчыртыл , тудын азу
 пӱйжым нӱшкемдыл , тӱгатыл , первый ийлаште ятыр чакнен толаш
 пернен . чакнаш чакныме , но вет коден толмо мландым угыч тӱрыс
 пӧртылташ , йырнык деч пошкудо Польша , Болгарий , Румыний ,
 Венгрий , Чехословакий калык-влакым утарен , Берлин , Прага
 марте висаш лийдыме пӱжвӱдшӧ кӱлыныт . тидым але марте тӱнян
 ужмо нимогай пример денат таҥастараш ок лий .
    сарыште ме посна налме еҥ-влакын героизмыштлан кӧра гына
 сеҥымашке шуынна манме дене йоҥылыш лийына . война - миллионло
 еҥын пеш неле , лӱдыкшӧ сарзе пашаже , подвигше . оборонительный
 кредалмаш кужу жап шуйнен . мутлан , Брест крепость 30 кече
 кредалын , Ленинград - 900 , Севастополь - 250 , Сталинград -
 163 , Москва - 90 сутка утла , Одесса ден Киев - 73 йӱд-кеч
 дене .
    пале : оборона , аралалт шогымо дене гына сеҥымашке от тол ,
 сеҥышыш от лек . нине аралалт шогымо кредалме пагытыште мӱндыр
 тылыш завод ден кугу предприятий-влакым кусарен , нуным пашашке
 колтымо . " чыла фронтлан , чыла сеҥымашлан ! " партийын
 ӱжмашыже кажне совет еҥын шӱм-чонышкыжо , уш-акылышкыже шыҥен .
 сарын первый вич тылзе жапыштыже гына касвел гыч эрвек 1523
 предприятийым , тидын шотыштак 1360 кугу военный заводым
 эвакуироватлыме . нунын кокла гыч шукыжо 1941 ий мучаштак сар
 куралым лукташ тӱҥалын . тыге элын куатше вара семын кушкын
 толын . сар жапыште **4** мемнан элна ий еда кокла шот дене 27
 тӱжем утла самолетым , 24 тӱжем чоло танк ден
 самоходно-артиллерийский установкым , 24 тӱжем утла орудийым
 ыштен луктын . качество шотышто мемнан боевой техникына тушман
 оружий деч ятырлан чапле , ӱшанле лийын . тыл ден фронт шочмо
 мландынан ик кап-кылышкыже , ик вӱршерышкыже савырненыт .
    родинан столицыже сар жапыште Советский Вооруженный Вийлан
 347 гана салютым пуэн . шуко соединений Ленинградский ,
 Сталинградский , Киевский , Севастопольский , Минский ,
 Кишиневский , Варшавский , Будапештский , Берлинский ,
 Пражский , Порт-Артурский , Хинганский да моло лӱмым налын .
    лӱддымылыкым , чолгалыкым , героизмым ончыктымылан шочмо
 эл-ава миллион дене салтак , матрос , офицер , генерал да
 адмирал эргыж-влакым орден , медаль дене наградитлен . тӱням
 ӧрыктарыше подвиг кажне боецлан пример лийын . теве , мутлан ,
 Александр Матросов семын 300 наре воин дот ден дзот
 амбразура-влакым эн яндар вӱран шӱмышт дене петыреныт . капитан
 Николай Гастеллон самолет экипажшыла 74 летчик йӱлышӧ тулан
 машинажым тушман ӱмбак сӱмырен . Виктор Талалихинла мемнан
 чапланыше 200 утла авиаторна-влак южышто фашистский самолетыш
 керылтыныт , тараным ыштеныт . Кугу Отечественный сар жапыште
 эн лӱддымӧ , тале , патыр , шочмо эллан эн ӱшанле , шкеныштымат
 чаманыде кредалше 11603 еҥлан Совет Союзын Геройжо лӱмым
 пуымо . а тыгаяк кугу деч кугу подвигым ыштымылан 2457 салтак
 ден сержант Слава орденын тӱрыс , тичмаш кавалерже лийыныт , а
 нунын кокла гычак нылытынже - матрос П Дубинда , салтак А
 Алешин , летчик А Дроченко да артиллерист Н Кузнецов эще
 Цовет Союз Герой лӱмым налыныт .
    война , вакшкӱ пырчым йоҥыштымылак , айдемым рокыш урен .
 еҥ-влак тидым раш ужыныт , но элнан эрыкше , независимостьшо
 верч , ончыкылык шольо-шӱжар илыш верч яндар уш-акыл , тул
 семынак вургыж йӱлышӧ шӱм-чон дене илаш-колаш кредалыныт . кодшо
 сарын эн тале летописецше К Симонов " Живые и мертвые "
 книгаштыже тыге возен : " лейтенант илыш наступлений жапыште
 кужу лийын огыл - бойыш пурымо деч вара сусыргымо але колымо
 марте кокла шот дене - кажнылан индеш сутка ... "
    мемнан совет элна нигунам войнам тӱҥалын огыл . социализм
 калыклан тиде шӱм-кумылжыланак келшыдыме шучко паша . вет у пӧрт
 пурам , у илышым нӧлтышӧ айдеме шалатыл , йӱлатыл пытарыме
 нерген шонашат ок тошт . но мемнан ӱмбак иктаж-кӧ бандитла
 кержалтын гын , тунам шке сурт-печым , эрык мландым арален кодаш
 изижге-кугужге кынелыныт . совет эл тыныс Декрет дене шочын да
 теҥгечат , тачат , эрлат тудо мирым саклен кодышаш верч уло
 вий-куатше дене пеҥгыдын шоген , шога да шогаш , кучедалаш
 тӱҥалеш . ме нигунам агрессийым ыштен огынал . тидым мемнам эн
 чот ужмышудымын ончышо эн шакше тушманнат шӧрен каласен ок
 керт . ме кызытсе , тачысе ядерный война тӱҥал кертме лӱдыкшӧ
 жапыштат чыла тӱня ончылно эн тынысле эл улмынам уло чоным почын
 ойлена . тиде эн шучко тулышто пӱтынь мланде шаржат ынже шырпешт
 кай манын , империалист , сар верч кумалше тӱча дене кутырен
 келшаш уло йӧным кучылтына . вет у сар тӱҥалман гын , тушто
 сеҥалтшыжат , сеҥышыжат ок лий - чылан пытат .
    1984 ий 25 сентябрьыште СССР Писатель ушем правленийын
 юбилей пленумыштыжо КПСС ЦК-н Генеральный Секретарьже ,
 СССР Верховный Совет Президиум Председатель К У
 Черненко йолташ тыге палемден : " мемнан ончыко каен шогымо
 темплан внешнеполитический обстановка изи огыл влиянийым ышта .
 а тӱня илыш , пагыт кызыт моткоч тургыжландарыше ...
    кызытсе тӱнямбал илышын кочо чынже тыгай : чаманен каласаш
 логалеш , ядерный лӱдыкшӧ пеш кугу . тудын деч от шыл , тудын
 деч **5** мыскара дене от утло . ядерный лӱдыкшӧ ваштареш
 активнын да шонымашке шуаш тыршен кучедалман , ме тыгак ыштена .
    соединенный Штат-влак дене кылым кучымо шотышто мемнан чон
 кумылна эн ончычак тышеч лектын шога . вет тӱнямбалсе ареныште
 пашан кузе каен шогымыжо тиде кыл кучен шогымашын могай улмыж
 дене аклалтеш . туге гынат , США-ште - илыш тыге ончыкта -
 теве мом умылымышт ок шу але умылаш эше ямде огытыл :
 советско-американский отношенийым иктӧр улмо , ваш-ваш пагалыме
 да икте-весын эл кӧргӧ пашашкыже шӱшкылт пурыдымо принцип
 негызеш саемдыме деч моло чын корно уке " .
    пӱтынь тӱнямбалсе прогрессивный айдеме тукым тынысым арален ,
 саклен кодышаш верч пеш тале кучедалмашке кынелын . тиде пеш
 куатле движенийын ончыл радамыштыже Совет Союз , социализм
 лагерьысе эл-влак улыт . мемнан калыкна тиде тыныс кечына верч
 пеш кугу надырым пыштен . сандене ме , совет еҥ-влак , Кугу
 Сеҥымашлан 40 ий теме кечым Сорла ден Чӧгытан ал Знамянам
 таен вашлийме пагытыште эре шарнена , миллион да миллион чонна
 дене ойлена :
    - нимоат огеш мондалт , нигӧмат огына мондо !
                ...
    армий ден флотын воинже-влак , пӱтынь калык Кугу
 Отечественный сарыште сеҥымылан 40 ий темме кечым эн волгыдо
 пайрем семын палемдаш ямдылалтыт . фашизмын шем вийжым кырен
 шалатыме Сеҥымаш пӱтынь айдеме тукымын илышыштыже пеш кугу
 исторический лондем , мондалтдыме рубеж лийын . кугу сарыште
 Ленин партийын устан да ӱшанлын вуйлатымыж почеш совет калык
 Родинынан эрыкше ден независимостьшым арален , фашист куллык
 деч Европысо шуко элым утарен да тӱнямбалсе цивилизацийым
 пычкемыш тамык деч саклен коден .
    коммунистический партий элнам икоян боевой лагерьыш савырен .
 " чыла фронтлан , чыла сеҥымашлан ! " лозунг совет калыкын
 боевой знамяшкыже савырнен . эрык кече йымалне кушшо элын эргыж
 ден ӱдыржӧ-влак тулан ийын первый кечылаштыжак военкоматлаш
 фронтыш колташ йодын толыныт . нунын коклаште эн ончылно
 коммунист ден комсомолец-влак лийыныт . марий республикына гыч
 130 тӱжем наре еҥ , икманаш , кажне нылымше , фашист захватчик
 ваштареш кредалын .
    комсомолын воспитанникше , Медведево район , Княжна -
 Данилово ял рвезе Василий Степанович Архипов пытартыш патрон
 марте гитлеровец-влак вастареш кредалын . лӱддымӧ пулеметчик кок
 шӱдӧ наре фашистым пытарен . тушманын кугу вийже дене
 вашпижмаште геройын йолташыже-влак чылан коленыт . шкетын кодшо
 В Архипов , пытартыш пулемет лента пытымек , кидыш пистолетым
 налын . тушман тудым илышымак руалтен налаш шонен , но Марий
 пединститутын ончычсо студентше пытартыш пулям шканже коден .
 Василий Степанович Архипов Кугу Отечественный войнаште
 лийше землякна коклаште Совет Союзын Геройжо первый лийын .
    Косолоп район , Изи Пумарий тӱҥалтӱш школын ончычсо
 туныктышыжо Сергей Романович Суворов тушман ваштареш пытартыш
 вӱр чӱчалтыш марте шоген . западный фронтын командующийже армий
 генерал Г К Жуковын подписатлыме официальный докумантыште
 тыге серыме : " 222 стрелковый дивизийысе 774-ше полкын боецше ,
 красноармеец Суворов Сергей Романовичын боевой действийже
 нерген . тудо 1922-шо ийыште шочын , марий , ВЛКСМ член ,
 Йошкар Армийыште 1941 ий гыч . 1942 ий 17 июльышто пеш чот
 сусыргышо колен .
    774-ше стрелковый полк гыч автоматчик группа ,
 кӱртньывоштыран кок загражденийым эртымек , немыч тӱчам
 блиндажла гыч кырен лукташ **6** бойыш пурен . боец-влак фашист
 ӱмбак гранатым кышкеныт . но вий икгай лийын огыл . группын
 командиржым мина осколко пуштын . боец Суворов сусырген . ушым
 налмек , тудын деке нушшо гитлеровец-влакым ужын . фашист тӱча
 сусыргышым пленыш налнеже . тудо пытартыш вӱр чӱчалтыш марте
 кредалаш решитлен . первый автомат очередь дене кум фашистым
 пуштын . Суворов йолташ кок шагат жап тушманым чактарен шоген .
 тиде пагытыште лу фашистым пытарен да шукым сусыртен . тунам
 шыдешкен орышо фашист-влак Суворов ӱмбак миномет да пулемет
 тулым почыныт . ынде тудо колен манын шонен , гитлеровец-влак
 кынелыныт да ончык ошкылыныт , но нуным адак пуля тул вашлийын .
    красноармеец Суворов фашист-влакын кугу группыж дене кечыгут
 кредалын , шым гана сусырген , гитлеровец-влак ваштареш вӱр
 йогенак кредалын . йӱдым санитар-влак тудым фашист тул йымач
 луктыныт . Суворовын окопшо воктене 22 колышо немыч салтак
 киен " .
    фасист-влак ваштареш лӱддымын , устан кредалын Михаил
 Николаевич Логинов . тудо 1941 ийыштак сар тулыш пурен , эл
 кӧргыш шӱшкылт пурышо тушманым чактарен шоген да тудым йӧршын
 пытарымешке кредалын . Княжна - Данилово ялын кокымшо эргыжат
 Совет Союзын Геройжо лийын .
    Михаил Александрович Зарецких ужмышудымо тушманым южышто
 почкен . шке штурмовикше дене тудо 5 танкым , 3 паровозым , 93
 вагоным , 50 автомашиным , 10 полевой орудийым , 12 зенитный
 батарейым , 600 утла тушман салтак ден офицерым пытарен .
    курымашлык подвигышт дене мондалтдыме чапым налыныт марий
 кундемнан эргыже , Совет Союз Герой-влак Евсей Алексеев ,
 Валентин Ардашев , Александр Владимиров , Алексей Громов ,
 Станислав Костров , Николай Рябинин , Феодан Радугин да
 молат .
    Кугу Отечественный войнан фронтлаштыже героизмым ,
 лӱддымылыкым ончыктымылан 15 тӱжем мемнан землякнам шочмо элнан
 орденже да медальже дене наградитлыме . 45 отважный воинлан
 Совет Союз Герой лӱмым пуымо , 10 старшина ден сержант Слава
 орденын чыла кум степеньжын тичмаш кавалерже лийын .
    сар жапыште мемнан республикысе шемер-влак тылыште пеш кугу
 героизмым ончыктеныт . неле , тулан ийын первый пагытыштыжак
 касвел кундем гыч Марий АССР-ыш 10 промышленный
 предприятийым эвакуироватлыме . областной партийный
 организацийын вуйлатымыж почеш республикысе пашазе-влак кӱчык
 жапыште фронтлан кӱлшӧ продуктцийым лукташ тӱҥалыныт .
    пашазе класс ден пырля колхоз кресаньык ешат иктӧр тыршен .
 республикысе ял калык сар жапыште эллан миллионло пуд киндым ,
 пареҥгым , шылым , шӧрым да моло продуктым колтен . пӱтынь совет
 калык семынак марий пашаче еш геройло армийлан паша дене гына
 огыл , тыгак окса денат полшен . нуно оборона фондыш 100 миллион
 теҥге утла оксам " Марий колхозник " , " Марий комсомолец "
 авиаэскадрилийым , танк колоннын ышташ пуэныт .
    сеҥымаш верч , эше ик гана палемдена , пеш шергын тӱлымӧ .
 гитлеровец-влак 1700 утла олам , 70 тӱжем села ден ялым , 32
 тӱжем завод , фабрика , шахта да моло промышленный предприятийым
 шалатеныт . тушман мемнан национальный поянлыкнан ик кумшо
 ужашыжым пытарен . совет еҥ-влак тидым нигунам огыт мондо .
    Кугу Отечественный войнан пеш неле урокшо тукым гыч тукымыш
 эре бдительный лияш туныктен . сар ваштареш , пӱтынь тӱнямбалсе
 тыныс вийым ушен кредалман . социализмын сеҥен налмыжым саклаш
 да саклаш , тудым эше вияным ышташ тыршаш кӱлеш .
 империалист-влак социализм ваштареш у " крестовый походым "
 увертареныт . тыге нуно СССР да тудын таҥже-влакым военный
 куат шотышто кузе-гынат эртен каяш тӧчат .
    совет калык чыла тидым шотыш налде ок керт . элнан
 экономический **7** ден оборонный куатшым тыршен ыштыме паша
 дене эреак вияҥден шогышаш верч лым лийде тырша .
    кызытсе лӱдыкшӧ пагытыште поснак бдительный лийме , калыкым
 военно-патриотический воспитатлыме , молодежьым Совет Армий
 радамыште служитлаш ямдылыме йодыш эн ончыл верыште лийшаш .
    партий областной комитетын вуйлатымыж дене мемнан
 республикыште КПСС XXVӹ съездын пунчалже негызеш молодежьым
 салтак службылан ямдылыме шотышто кугу паша ышталтеш . молодежь
 ача-кочан боевой да паша традицийыштым келгын шымла . комсомолец
 да пионер-влакынак полшымышт дене 220 боевой чап музей ден
 уголокым почмо , 328 памятник ден обелискым ыштыме . совет
 калыкын революционный , боевой да паша чап верлашкыже миен
 коштмо Всесоюзный походышто республикысе 100 тӱжем утла
 комсомолец ден молодежь лийыныт . чап музейлаште нуно чолгалык
 урокым эртарат , пионер радамыш пурат , сарын , пашан
 ветеранже-влак дене вашлийыт .
    тунемше молодежь тӱҥалтыш военный ямдылалтмашым эрта .
 чумырымо опыт гыч раш : школ ден профессионально-технический
 училищылаште тыге ямдылалтше самырык еҥ армий илышлан вашке
 тунемеш , куатле оружий ден техникым писын умылен налеш ,
 отличник , классный специалист лиеш .
    тунемше-влак коклаште внеучебный оборонно-массовый пашан акше
 эре нӧлталт шога . тудын негызшылан " Зарница " , " Орленок "
 военно-спортивный модыш-влак шотлалтыт . тыгай модмаште ӱдыр ден
 рвезе-влак тӱҥалтыш военный ямдылалтмаш урокышто налме
 шинчымашым пеҥгыдемдат . кажне ийын республикысе 85 тӱжем чоло
 тунемше тыгай совернованийыш лектеш . нуно Совет Вооруженный
 Вийын историйже нерген викториным эртарат , воинский Уставым
 тунемыт , тура лӱйкалаш , военный топографийым верыштак шымлаш ,
 медицинский полышым пуаш ямдылалтыт .
    социалистический элнам аралаш ямдылалтмаште " Ончыкылык
 воин " клуб-влакын занятийышт кугу полышым пуа . тыгай клубым
 республикысе кажне районышто , ятыр профессионально-технический
 училищыште почмо .
    пытартыш жапыште республикысе молодежь физкультура , спорт
 деке утларак мелын савырнен . латныл-латкандаш ияш самырык-влак
 " ГТО " Всесоюзный физкультурный комплексын нормыжым
 сдатлат .
    пашаче коллективыште , учебный заведенийыште
 призывник-влакым Вооруженный Вий радамыш торжественно ужатымаш
 ынде традицийыш савырнен . тушто сар ден пашан ветеранже ,
 ача-ава , пашам пырля ыштыше йолташ , ӱдыр-влак ончыкылык
 салтаклан сайын служитлаш сугыньым пуат , а тудыжо шочмо
 мландынам шинчасортала аралаш , кӱлеш лиеш гын , Совет Родина
 верч шке илышымат чаманыде кредалаш мутым пуа .
    мемнан республика гыч армий радамыш кайыше-влак воинский
 долгыштым чап дене шуктен шогат . военкомат ден пашаче
 коллективлаш , ача-ава-влак деке воинский частьла гыч тау
 шомакан серыш эреак толеш . лӱддымылык ден отвагым ончыктымылан
 пытартыш ийлаште гына ятыр мемнан салтак ден офицер землякнам
 боевой орден да медаль дене наградитлыме . теве Йошкар-Оласе
 " Электроавтоматика " заводышто пашам ыштыше ончыл пашазе
 Виктор Павлович Анучин салтак службыж нерген тыге шарналта :
    - мыланем Афганистан Демократический Республикыште Совет
 войскан ограниченный контингентыштыже служитлаш логалын ...
    армий ден калыкын ончычсо геройло традицийыштлан эҥертен ,
 тачысе воинна-влак СССР Вооружений вийын шӧртньӧ книгашкыже
 у деч у , чапле страницым возат . комсомольский организаций
 секретарь-влакын Всеармейский совещанийыштышт КПСС ЦК-н
 Генеральный секретарьже , СССР Верховный Совет Президиум
 Председатель К У **8** Черненко йолташын ойлымыжо , Родиным
 аралыше-влакын  пашаштым кӱкшын аклымыже , армейский ден
 флотский комсомоллан Боевой Йошкар Знамя орденым пуымо дене
 кумылаҥын , часть , корабль , подразделений-влакын личный
 составышт Кугу Сеҥымашлан 40 ий теммым у , кӱкшӧ показатель
 дене вашлийыт . тидын годым ме К У Черненко йолташын ойжо
 дене товатлена : " партий Центральный Комитет ден Совет
 правительство калык ончылно шкеныштын эн кугу
 ответственностьыштым раш палат . 1941 ий июнь нигунам ок лий ,
 ок пӧртыл . кеч-могай агрессорлан тунамак ӱчым шуктена . тек
 тидым мемнан таҥна-влакат да тушманнат пален шотышт " .
    Совет Социалистический Республика-влак Союзын ,
 Варшавский Договорысо эл-влакын Вооруженный вийышт
 социализмын сеҥымашыжым аралаш эре ямде улыт .
    да , мемнан мутна пеҥгыде . ме эн неле , шучко ий тӱҥалтӱштак
 ойленна ыле : " мемнан пашана чын паша , ме сеҥена ! " нылле ий
 ончыч тиде лач тыгак лие . Ленин партийын идей шӱлышешыже
 шуарыме калыкым сеҥаш ок лий . совет калык мом аралышашым , кузе
 аралалтшашым раш пала .
    Кугу Сеҥымашлан 40 ий темме вашеш ме республикынан калык
 поэтше М Казаковын 1945 ийыште возымо почеламутшым
 шарналтена :
                    да , тыйын эрге-шамычет ,
                    ава чонан шӱмбел мландем ,
                    эн озыркан тул вошт вончен ,
                    каеныт ончык йӱлыде .
                    эн йӧсӧ кече гоч тыге
                    конденыт тынысым тылат .
    тек пӱтынь тӱнямбалсе канде кава , шыратен ончышо ару , яндар
 кече йолгыжышт . мемнан Армийна лач тыгай тыныслык верчынак
 кучедалын , кучедалеш да ончыкыжымат пеҥгыдын шогаш тӱҥалеш .

 73  у куат   **4**
    ынде ик ий утла мый калыкын сайлен шогалтыме еҥже улам .
 Звенигово ден Волжский районлаште илыше калык деч СССР-ын
 эн кӱшыл органыштыже представитель лияш пеш кугу пиал , ӱшан .
 государственный властьын эн кӱшыл органжын сессийлаштыже пашам
 ыштыме годым ушыш шуко гана тыгай шонымаш толын  пурен :
 " СССР-ыште , чынак , чыла власть калык кидыште " . тидын
 нергенак СССР Конституцийыштат чоткыдын возен шындыме .
    сессий эртыме жапыште мый шуко гана киндым ончен куштышын
 таҥастарымашыжым шарналтенам : Верховный Совет могай гына
 йодышым ынже каҥаше , могай гына законым ынже лук , тудо шкежат
 эреак " ӱдышӧ " лийын кодеш , совет калыкын ончыкылыкшо , мемнан
 элын экономический куатшым пеҥгыдемдышаш верч кучедалеш .
    тачысе кечылан мемнан элын национальный поянлыкше кум
 триллион утла теҥгем эртен . пытартыш вич ий жапыште гына
 национальный доход 18 процент утлалан кугемын . кызыт ик тылзе
 жапыште гына общественный продуктым ыштен налмаш да национальный
 доход 1940-ше ийыште талук мучко ыштен налме деч шукырак .
    СССР-ын Тӱҥ законыштыжо тыге возымо : " социализм годым
 общественный производствын эн тӱҥ цельжылан калыкын материальный
 ден духовный йодмашыштым жапыштыже шуктымаш шотлалтеш " . тиде
 конституционный положений , моло семынак , илышыш шыҥдаралт
 толеш . экономикын умбакыжат вияҥ толмыжо негызеш калыкын
 социально-экономический праваже у содержаний дене пойдаралтеш ,
 илыш-йӱлаже утыр саемеш , реальный доходшо кушкеш , общественный
 потреблений фонд гыч тӱлымаш ден льготат кугем толыт . пытартыш
 вич ий жапыште , мутлан , ончыктымо положений почеш кажне еҥлан
 шотлымаште доход 404 гыч 500 теҥге марте кушкын . тидын годымак
 у пачерыш 50 миллион наре еҥ илаш пурен . школ , эмлыме вер ,
 йоча сад ден ясле шукырак чоҥалтыныт . продовольственный
 программым илышыш шыҥдараш калык уло вийын пижын . тидын годымак
 калык кучылтмо сатум шукырак ыштен лукмо да полыш пуымо системым
 саемден колтымо шотышто программа ямдылалтеш . элыштына калыкын
 чот йодмо икмыняр сатулан ак эреак изем толеш . пытартыш ик ият
 пеле жапыште потребительский сатулан акым нылымше гана волтымо .
    кодшо ий мучаште ме , депутат-влак , элым экономически да
 социально вияҥдыме шотышто Государственный планым , тыгак
 СССР Государственный бюджетым каҥашенна да пеҥгыдемденна .
 илыме пӧрт озанлыкым вияҥдыме , жилищный фонд дене
 пайдаланымашым саемдыме да тудым аралыме шотышто , школ реформа
 нерген йодыш **5** да молат ончалтыныт . СССР Конституцийын
 йодмашыжым шотыш налын , Верховный Совет законым келгемдыме
 шотышто кумда программым илышыш шыҥдарен толеш .
    шукерте огыл мый СССР Верховный Советын латикымше
 созывшын кумшо сессийже гыч пӧртыльым . сессийыште ме ,
 депутат-влак , СССР Верховный Совет Президиум
 Председательлан ик ой дене А А Громыко йолташым сайлышна ,
 " пӱртӱсым аралыме да пӱртӱс поянлыкым пайдалын кучылтмо шотӱшто
 законодательствын требованийжым шуктымо нерген " йодышым
 каҥашышна .
    пӱртӱсым аралымаш кызытсе жапыште мемнан ик эн кӱлешан
 пашаланна шотлалтеш . вет пӱртӱс - тиде мемнан элын моторлыкшо ,
 поянлыкше , айдемын тазалыкше . пытартыш индеш ий жапыште мемнан
 элыште пӱртӱсым аралаш 63 миллиард наре теҥге оксам кучылтмо .
 сессий трибуна гыч ойлышо-влак мландын поянлыкшым , южым , вӱдым
 кызытсе жапыште кӱлеш семын аралаш кӱлмӧ нерген ойленыт . кажне
 совет еҥ пӱртӱсын озаже веле огыл , тыгак аралышыже лийшаш .
 мыланна , научно-технический вияҥмашат пӱртӱслан эҥгекым ынже
 кондо манын , але шуко ышташ кӱлеш .
    мемнан совхозат , шуко тӱрлӧ озанлык семынак , пӱртӱсым
 аралыме обществын членжылан шотлалтеш . вичияш тӱҥалтыш гыч
 Мичурин лӱмеш совхоз пӱртӱс аралыме общество член семын ятыр
 оксам колтен . тиддеч посна , вич ий жапыште пӱртӱсым тӱрлӧ тор
 деч эрыкташ 240 тӱжем наре теҥге оксам ойыренна . ончыкыжым
 тидын шотышто пашанам эшеат саемден колташ шонена .
    кажне сессий мылам шуко у пашалан корным ончыктен .
 кремлевский трибуна гыч ойлымо кажне мутым шарнаш шонен
 колыштынам , чылажымат возен налаш тыршенам . блокнот
 страницылам ончен лекмем годым ушем дене уэш-пачаш Верховный
 Совет сессий заседаний залыш пӧртылам , шкем гаяк
 депутат-влакын - колхозникын , пашазын , ученыйын , поэтын -
 ойлымышт пылышемлан солна .
    Верховный Советын ик сессийыштыже Ленинградский областьысе
 " Детскосельское " лӱман специализированный производственный
 объединений гыч депутатын ойлымыжо ушышкем чычкыдын пура . тиде
 озанлыкыш , тыгак Белоруссийысе икмыняр колхоз ден совхозыш
 Звенигово район гыч делегаций миен коштын . депутат тыге
 ойлен : " продовольственный программым писынрак илышыш шыҥдараш
 манын , ме техникым пайдалын кучылтшаш , пашам сайынрак виктарен
 колтышаш , у экономический ошкылым шот дене илышыш шыҥдарышаш
 улына " . мый тудым пеш сайын колыштым , мутшым блокнотешем
 возен нальым . лач тидын годым ушеш тыгай шонымаш шочо : а
 мемнан дене тидын шотышто паша кузерак каен шога ?
    мемнан совхозын сеҥымашыж гыч кызытсе ял озанлык
 производствын могай сеҥымашыш шумыжо раш коеш . пашам ондак
 яллаште сорла да шогавуй дене ыштеныт . икана , избиратель-влак
 дене вашлийме деч ончыч , мый архивыште тыгай данный-влакым муын
 луктым : " 1926-шо ийыште кызытсе Красноярский сельсовет
 кӧргыштӧ 676 шогавуй , кӱртньӧ пӱян вич , пу пӱян лу тырма ,
 пуалтыме кок машина лийыныт . тӱредме , шийме , сортироватлыме
 машина-влак лийын огытыл . икияш ӱдымӧ вер 555 десятина , кокияш
 ӱдымӧ вер 520 десятина кумдыкын налын шоген . Торгансола ,
 Иркино , Арзебеляк яллаште пырче укелан кӧра мучаш марте ӱден
 пытарен кертын огытыл " .
    1984-ше ийыште мланде культурым кугемдымылан , наука ден
 ончыл опытын сеҥымашыжым производствыш шыҥдарымылан , ял
 озанлыкыште тыршыше кажне еҥын чапле пашажлан кӧра кукурузым
 силослан ик гектар гыч 456,5 центнерым , пырчым ик гектар гыч
 24,7 центнерым налме . пытартыш ийлаште кодшо вичияш дене
 таҥастарымаште шыл ден шӧр ыштен налмаш кугемын .
    тыгай сеҥымашыш шуаш манын , чыла совхоз пашаеҥ-влак чот
 тыршеныт .
    мемнан совхозысо пашазе ден служащий-влакын кокла ийготышт
 **6** - 36 ий . Иркино комплексысе , Изи Маламас фермысе
 коллектив-влак , кормам ямдылыше Иркино бригада
 комсомольско-молодежный лӱмым нумалыт .
    Иркинысе ушкал комплексыште паша ятыр жап томам каен шоген .
 изи лектышан продукцийлан , антисанитарийлан кӧра мемнам
 чӱчкыдынак шылталеныт . вуйлатыше-влак вашталтыныт , коллектив
 пеҥгыде лийын огыл , шӧр лектыш я волен , я кӱзен каеден . кок
 ий ончыч комплекс вуйлатышылан совхозысо тӱҥ ветеринарный врач
 А И Кушаковым шогалтыме . тидын годымак кормовой базым
 пеҥгыдемдыме нерген кутырен келшышна . Иркиныште кормам
 ямдылыше бригадым ыштышна . тудым вуйлаташ А И Дмитриевлан
 ӱшанен пуышна . самырык коммунист-влак пашалан кыртмен пижыч .
 комплекс районышто ик эн ончыч у семын пашам ышташ тӱҥале .
 бригадный подряд йӧн коллективлан пеҥгыдырак лияш полшен ,
 механизацийын технологический процессшым саемден , пашадарым
 ыштен шуктымо пашалан тӱлаш тӱҥалме , паша коэффициент
 дисциплиным пеҥгыдемдаш полшен . " пашам ышташ кумыл утларак
 веле кӱзен , - каласкала комсомол обком член , доярка Алевтина
 Михайлова . - бригадный подряд йӧн деч ончыч коллективысе кажне
 пашаеҥ шке семынже ышташ тыршен гын , кызыт ме " икте чылан
 верч , чылан икте верч " принцип дене пашам ыштена " .
    чыла тиде паша показательым кугемдаш йӧным ыштен . тидым
 тыгай пример денат пеҥгыдемдаш лиеш : совхоз эллан шылым ужалыме
 вичияш планым февральыште , шӧрым ужалыме  планым 22-шо июньышто
 темен . тиддеч посна ме вичияш пытымеш эллан 300 тонн шылым ,
 1270 тонн шӧрым план деч утым ужалена .
    самырык-влакын наставникышт лиймаш мемнан совхозышто
 партийный порученийлан шотлалтеш . наставник-влакым ойырымо
 годым ме нунын " самырык еҥлан кӱлеш полышым пуэн кертмыштым "
 шотыш налына . ӱшанле наставниклан коммунист Иван Семенович
 Самуиловым шотлаш лиеш . тудо вольык ончымаште неле пашам
 механизм вачыш пыштыше инженерлан ышта . Иван Семенович шке
 жапыштыже Марий АССР Верховный Совет депутатлан
 сайлалтын , тудлан " Марий АССР-ын заслуженный
 механизаторжо " почетный лӱмым пуымо .
    партком член , сельский Совет депутат И С Самуилов
 партийыш пураш тӱҥ экономист Н П Дмитриевам , умлам ончен
 куштышо цехын начальникше Г Г Соловьевым , шофер М И
 Григорьевым , доярка З З Зиновам , комплекс начальник ,
 кызыт профком председатель В П Максимовым темлен . кызыт нуно
 чыланат кугурак йолташыштын ӱшанжым сай паша дене сулен толыт ,
 производствышто да общественный илышыште ончыл радамыште улыт .
    кажне ийын ял озанлык производствышто ончыл еҥ-влак
 ешаралтыт . нуно ферма ден пасулаште , тӱрлӧ мастерскойлаште
 моло-влаклан примерым ончыкташ тыршат . ончыч ме посна ончыл
 еҥ-влакым веле ончыктен кертын улына гын , кызыт посна бригада
 ден подразделенийым ончыктен кертына . ты радамыш Аркадий
 Иванович Дмитриевын вуйлатыме кормам ямдылыше Иркино
 бригадым , Иван Семенович Самуиловын вуйлатыме вольык фермым
 механизироватлыше бригадым , Александр Васильевич
 Садовниковын вуйлатыме Сосновка откормочный ферма коллективым
 ушен кертына . ялысе калык тыгай ял озанлык производствым
 пайдалынрак кучылташ тыршыше еҥ-влакын лӱмыштымат кугешнен
 палемда . тыгайланже мемнан дене изак-шоляк комбайнер-влак
 Сутниковмыт , тракторист-влак Геннадий Михаилович Алексеев ,
 Родион Поликарпович Данилов , Иван Григорьевич Ипатов ,
 Николай Иванович Марков , вольык ончышо-влак Таисия
 Гавриловна Арзикеева , Валентина Васильевна Сергеева ,
 Алевтина Евгеньевна Михаилова , Тамара Константиновна
 Петрова , Тамара Николаевна Сапожникова , Зинаида
 Зиновьевна Зинова шотлалтыт .
    мемнан совхозышто шуко палыше , чапле рационализатор Петр
 Арсентьевич Тойдыганов , мастер-наладчик-влак Виталий
 Феликсович **7** Остроумов , Михаил Андреевич Никитин ,
 Геннадий Иванович Желудкин , токарь Владимир Николаевич
 Ласточкин улыт .
    шкенан калык дене ме кугешнена . тыгай сӱретымат куан деч
 посна ончыктыде огына керт : райцентр ден кугу промышленный
 предприятий-влак деч тораште верланен огынал гынат , совхоз паша
 кадр ситыдымылан ок ӧпкеле . самырык-влак яллаште шукырак кодышт
 манын , нунын йодмыштым жапыштыже кертме семын шуктен шогаш
 кӱлеш .
    мемнан дене тидын шотышто ятыр ыштыме гынат , ыштышаш пашана
 эшеат шукырак . кызыт , ончычсо дене таҥастарымаште , ончыко
 кугу ошкылым ыштыме . совхозын рӱдӧ усадьбыже - Красный Яр
 села - моторештын , эркын-эркын ола тӱсым налеш . мемнан дене
 300 веран культура пӧрт , 140 изи йочалан комбинат ,
 амбулаторий , аптека , школ , кевыт , столовый , комплексный
 приемный пункт улыт . специалист-влак кокла гыч 90 процентше
 чапле пачерыште илат . пытартыш кок ий жапыште гына кум у урем
 шочын . Кугу Сеҥымашын 40-ше идалыкше вашеш Красный Ярысе
 культура пӧрт воктен Кугу Отечественный сарыште колышо 332
 землякна лӱмеш монументым почна .
    совхоз пашазе-влакын сай пашаштлан , шеф-влакын полшымыштлан
 кӧра мемнан коллектив эллан чыла тӱрлӧ продукцийым жапыштыже
 ужален шуктен . вичияш планымат жапыштыже шуктена манын
 ӱшанена .
    мыйын паша ӱстелыштем ял озанлык сводка да паша план деч
 посна избиратель-влакын наказышт , тӱрлӧ йодмашышт улыт . калык
 коклаште сӧрымӧ мутым шуктымым поснак чот аклат . депутат пашам
 наҥгайымаште тӱҥалме сомылым мучаш марте шукташ тыршем , пуымо
 мутемлан эре оза лийшаш улам . тачысе кече марте мый декем
 избиратель-влакын 35 йодмашышт пурен . полышым южо еҥ-влакат ,
 посна коллектив-влакат вучат . чыла гаяк йодмаш кызыт марте
 шукталтын .
    ... депутатлан изи ден кугу йодыш уке , тудо шке паша верже
 гыч эл кӧргысӧ чыла илышым ужын шогышаш . вет , манмыла , кугу
 эҥерат изи памаш гыч тӱҥалеш . кажне совет айдеме шке паша
 верыштыже уло кумылын , лийжак манын тырша гын веле , пролетар
 кугу поэтын шомакше дене каласен кертеш : " мый куанем : тиде
 мыйын пашам республикемын пашашкыже ушна " .
    да , тидыже тыгак лийшаш . пасуштат , ферма ден
 комплекслаштат , станок ден машина пульт воктенат , икманаш ,
 чыла вере паша лектыш кече гыч кечыш эре кугем толшаш верч кажне
 вуйын шогышаш , тидлан мутым кучышаш . мемнан тачысе да эрласе
 илышнан уланлыкше , элнан поянлыкше , тыныс илышнам саклен
 шогышо оборонынан куатлыкше - пашаче кидыштына .
    партий калыкнан паша верч вургыжшо шӱмжылан , волгыдо
 ончыкылык верч тыршыше яндар уш-акылжылан пеҥгыдын ӱшана .
 калыкын шолын лекше энергийжылан тыге келгын ӱшанымашак тудын
 вӱден кайыше вийжылан - шочмо партийлан - у деч у куатым пуа .
    научно-технический прогрессым писемден колтымо йодыш шотышто
 совещанийыште КПСС ЦК-н Генеральный секретарьже М С
 Горбачев йолташ каласен : " ... партийын оптимизмже - пашазе ,
 кресаньык-влакын , интеллигенцийын творческий вийыштлан ,
 калыкын кугу моральный шӱлышыжлан да воляжлан келгын
 ӱшанымаште . но оптимизм нигӧм паша деч ок утаре . пашам чот
 тыршен ышташ логалеш . КПСС-ын политикыжым пӱтынь общество
 активно поддерживатла . партий шкенжын XXVӹӹ съездше вашеш могай
 идей , тӱҥалтыш да план дене кая , совет еҥ-влак чыла тидын дене
 кугу ӱшаныштым кылдат " .

 74  корнына - раш , ӱшанле     **3**
    пӱтынь эл партийын XXVӹӹ съездшын моткоч кугу пашашке
 виктарен шогымо кумылжо дене ила . могай гына сеҥымаш ышталтын -
 чылажат тиде кугу событийлан пӧлеклалтын . а сайже моткоч шуко .
 эртыше латикымше вичияш паша тидын нерген раш ойла . вич ийыште
 ятыр ыштыме . марий автономный республикымак налаш . мутлан , ял
 озанлыкыште ик миллиард утла теҥге капиталовложенийым кучылтмо .
 чыла тидыже - калыклан , мыланна . тыге гын , умбакыже тӱшка
 пашам сайынрак шукташ йӧн эшеат ешаралтеш .
    мемнан тыгай шонымашна , планна пеҥгыде негызлан эҥертат .
 республикысе шемер-влакын тыршымышт дене кугу куатан
 экономический , научно-технический вийым ыштыме . тышке
 республика , мутат уке , шкетын шуын огыл . тыште - пошкудо ,
 моло республика ден область-влакын пырля , ваш полшен тыршыме
 саскашт .
    лач тыгай шӱлыш умбакыжат йоҥгыдеме партийын съездше деч
 ончыч каҥашыме документлаште . теве 1986 - 1990 ийлан да кок
 тӱжемше ий марте жаплан СССР-ым экономически да социально
 вияҥдыме Тӱҥ корным ончалына . тудо чыла республика , край ,
 область-влакын куатышт дене веле илышыш пура . сандене , раш ,
 мемнан республикысе пашаче коллектив-влакат у пашалан уло
 вийыштым ушышаш улыт . сандене адакат порядкылан эҥертыде ок
 лий .
    тудын деч посна паша ок ушно , илыш ок саем . тыгаяк шонышым
 каласен ыле партий ЦК-н 1985 ий апрельысе Пленумжо . тиде
 Пленумын палемдымыжым шуктен толын , республикысе шемер-влак
 партийын XXVӹӹ съездшым чаплын вашлийыныт да ынде тудын
 пунчалжым илышыш тӱрыс пурташ тӱҥалыт . вес семынже , корно
 умбакыже шуйна . тудын дене ончыко ошкылмо годым , калык
 манмыла , шеҥгекат ончалман . ончалына - кумда кыша коеш .
    марий кундемысе промышленность ынде талук еда ик миллиард
 утла теҥгеаш продукцийым пуа . кодшо вич ийыште тудо теве кузе
 кушкын : 1980 ийысе производствым шӱдӧ процентлан шотлена гын ,
 ӱмаште 145 лийын . а тӱрлӧ машинам кодшо вичияшын пытартыш
 ийыштыже луымшын тыгаяк идалыкше дене таҥастарымаште 68
 процентлан утларак лукмо . чодыра , пушеҥгым обрабатыватлыше
 целлюлозно-кагаз , промстройматериал промышленностьыштат шукырак
 ыштыме .
    латикымше вичияш тыгак калыклан ончычсо деч утларак сатум
 лукмо пагыт лийын . республикысе куштылго промышленностьышто
 тиде показатель 27 процентыш шуын . пищевой промышленностьышто -
 25 . калыклан сатум моло отраслят пуат . нунымат шотыш налаш
 гын , тудым ӱмаште 1980 ийысе деч 33 процентлан утларак
 ямдылыме .
    сай вашталтышым ял озанлыкыштат ужына . тачысе шуко ял тӱс
 кумылым савыра . кушко ончалат - у оралте . чоҥалтыт клуб , йоча
 сад , ясле , столовый , илыме вер , молат . тыгай моторлык вигак
 шинчалан перна . ял корнышто тӱрлӧ машина , трактор-влак чарныде
 коштыт . тидат кызытсе ял тӱсым ончыкта . шофер ден
 тракторист-влак могай гына грузым огыт шупшыкто ! ялышкат
 кондат , тушечат наҥгаят . эл ял озанлыклан полша , колхоз ден
 совхоз-влак тудын куатшым **4** вияҥдат . КПСС ЦК-н 1982
 ий майысе . Пленумжо  деч вара агропромышленностьысо , поснак
 экономика шотышто лушкыдо колхоз ден совхозласе , пашаеҥ-влак
 ятыр льготым , полышым налыныт . партий ден правительство ял
 уэмдыме пашам Продовольственный программын ик тӱҥ ужашыжлан
 шотлат . тиде кугу паша илыш-йӱлам саемдыме негызеш шукталтеш .
 кӱчыкын ойлаш гын , государство ялым вияҥдаш нигунамсе деч чот
 полша . кодшо вичияшыште ик миллиард утла теҥге
 капиталовложенийым кучылтмо . 770 тӱжем квадратный метр илыме
 верым , 6 тӱжем веран клуб ден культура пӧрт , 6,3 тӱжем веран
 йоча сад , ясле-влакым ыштыме . у школ , пӧрт-влак ешаралтыныт .
 корно саемын . совхозласе пашазе-влакын пашадарышт 39 ,
 колхозник-влакын пашаштлан тӱлымаш 44 процентлан ешаралтын . 39
 да 44 процент ! шоналтена : чыла тидым ик мут дене " пашадар "
 манаш гын , тудо ялысе тыглай пашаеҥын кокла шот дене 41,5
 процентлан кӱзен . вич ийыште . манмыла , оксам тӱлаш чынже
 денак чаманыме огыл .
    тидлан чаплын тыршыме дене вашешташ кӱлын . тӱшкан налмаште
 тыгак лийын . латикымше вичияшыште луымшо дене таҥастарымаште
 эллан пырчым 8 процентлан , пареҥгым - 38 , шӧрым - 8 , муным -
 9 процентлан утларак ужалыме . пакча саска шотышто тиде
 показатель кудло процентым эртен .
    чыла тиде - тӱшкан налмаште , манна . калык ойлымыла , сай
 ден начар таҥастарыме годым раш койыт . теве Медведево район
 1981 - 1985 ийлаште пырчым курал-ӱдымӧ кажне гектарлан
 шотлымаште 24 центнерым поген налын , а Юрино велне улыжат 9,1
 центнерыш веле шуыныт . Медведево кундемыштак пареҥге
 гектарланак шотлымаште 127 центнер лийын , а Шернур районышто
 улыжат 57 центнер веле . кугу ойыртем ? пеш кугу . тудо пыта да
 кажне колхоз ден совхоз икшырымын вияҥыт гын , саска эшеат
 тӱвыргӧ лиеш ыле .
    но тыгай шонымашке шумо огыл , артам изирак улмаш . санденак
 вич ийыште мемнан Марий республика шочмо эллан 16 тӱжем тонн
 пырчым , 122 тӱжем тонн пареҥгым , 19 тӱжем тонн шӧрым , 13
 тӱжем тонн шылым колтен ситарен огыл . манаш веле , чылажат
 тӱжемле тонн дене висалтеш . адакше ик тӱрлӧ продукций гына
 огыл . тидым ушыш келгышкырак пыштет гын , кумыл вола , чон
 коршта . кузе туге , шоналтет . ик могырым кугу полыш толеш , а
 вес шот дене тудлан вашештымаш начар . сай огыл .
    почеш кодмын амалже могай ? вашештен ончена .
    южо еҥ тыгерак ойла : " йӧн уке " . уло , ойлыманат огыл .
 ялыште паша йӧным , условийым таче лу ий ончычсо дене гына
 огыл , вич ий ончычсо денат от таҥастаре . 1981 - 1985 ийлаште
 тӱкан шолдыра вольыклан 44,3 тӱжем верлан вӱта-влакым ыштыме ,
 35,2 тӱжем сӧснам у вӱташ пуртымо . шорык-влаклан вер 36,5
 тӱжемлан , сурт кайыклан 117 тӱжемлан ешаралтын . еҥ-влакын
 илышышт саемме нерген кӱшнӧ ойлышна . " йӧн шагал " манме шомак
 чылт келшен ок тол .
    тыгеже , пашам ышташ тунем шумо огыл . тиде ситыдымаш кок
 йыжыҥан . ик шот дене , паша йоҥылыш , жапыштыже огыл
 шукталтеш . весыж дене ... тыште шоналташ кӱлеш : йоҥылышыжо
 кузе лектеш ? очыни , айдеме шке луктеш . тыге , конешне . вес
 семынже , саде кок йыжыҥ ваш кылдалтыныт . мутлан , мланде
 пашаште пасу ойыртем , пӱртӱс условий эрежак шотыш огыт налалт ,
 але , тачысе йылме дене ойлаш гын , наукын темлымыже начарын
 кучылталтеш . титакше кӧн ? айдемын , пашаеҥын . жап деч вараш
 кодшо еҥ пашаште почеш кодеш .
    кодшо вичияшыште эше ик кугу экшык ыле . такше тудын вожшым
 тарваташ тӱҥалме . калыкын ожнысек ойлымо мутшо дене каласаш
 гын , шот деч посна йӱмаш чоныш витен ыле . кочым подылаш
 йӧратыше-влак пашам палынак кученыт .
    ынде сӱрет изиш саемын . партий ден правительствын йӱмаш да
 алкоголизм ваштареш кучедалме корно нерген пунчалышт деч вара
 **5** ты шотышто паша ятырак ышталтеш , чыла вере тӱрлӧ йӧн
 кучылталтеш . тышке пӱтынь общественность ушнен . партийный
 организаций-влак кугу пашам ыштат . комсомол ятыр вийым пуа .
 кертмышт семын агитхудожественный бригада-влак полшат . нунын
 кокла гыч 200 утлажын репертуарышт йӱмаш ваштареш виктаралтын .
 тиде йодыш денак ӱмаште кум тӱжем наре киносеанс лийын . общепит
 кулинарий ден кондитерский сатум ынде шукырак ужала . чыла
 тидыже теве мом пуэн : йӱмаш дене кылдалтше правонарушений ,
 моло йӧрдымӧ койыш шагалемыныт . илыш йоҥгыдырак лийын .
    но тиде тӱҥалтыш веле . сайжым ынде ешарыман . кодшо ий
 мучаште партий горком , райком , гор(рай) исполком-влак йӱмаш
 ден алкоголизмым сеҥыме шотышто планым ыштеныт ыле . тыгай
 документ такше ты мартеат лийын . но тиде гана тудым ямдылыме
 годым эше иктым - республикысе кажне ола ден районын
 ойыртемыштым шотыш налме . мутлан , Йошкар-Олаште алкоголизм
 могайрак , тудым пытараш мом , кузе , могай йӧн дене ыштыман -
 документыште чыла рашемдыме . тыгай план предприятий ден
 озанлыклаште , учреждений ден организацийлаштат лийшаш .
    пищевой промышленность министерство тений да шушаш ийын
 алкогольдымо напиткым ямдылаш ныл линийым пашам колтышаш . тыгай
 сатум 22 тӱрлым ыштен лукташ палемдыме , а потребкооперацийын
 предприятийлаштыже тудым ӱмашсе деч коло процентлан утларак
 ямдылыман . " Марплодоовощхоз " объединений шушаш ийын
 Йошкар-Олаште консерве заводшым уэмдышаш . тыште емыж да пакча
 саска консервым 1990 ийыште 16 миллион банкым ышташ тӱҥалыт .
 общепитыште алкогольдымо сатум лукшо предприятий-влак
 ешаралтыт . сок ден вӱд ужалыше магазин-влак ешаралтыт .
    йӧрдымӧ койыш ваштареш моло семынат кучедалман . тыште ик але
 кок-кум йӧн гына огыт полшо . адакше кажныжым посна-посна огыл ,
 а пырля , вес мут дене манаш гын , комплексно кучылтман . саде
 общепит предприятийымак налаш . тушто кечывалым аракам огыт
 ужале , а кастене кеч ведра дене нал . тений гыч общепитын чыла
 предприятийыштыже сӱанымат арака деч посна эртараш тӱҥалыт .
    йӱмаш ваштареш пеҥгыдын шогыде тудын эҥгекшым пытараш ок
 лий . а пытараш лиеш да кӱлеш . уке гын , шонен пыштымым илышыш
 пурташ йӧсӧ . манаш веле - лишыл лучко ийыште мемнан элыште
 национальный доход да промышленный производство кок пачаш наре
 кугемшаш улыт . паша лектыш 2,3 - 2,5 гана нӧлталтшаш . ме тышке
 шуына гын , совет еҥ-влакын илыш-йӱла йодмашыштым шукташ ресурс
 кок пачаш ешаралт кертеш .
    неле , но шонымашке толаш йӧн уло .
    могай ? эн ончыч лисциплина пеҥгыде лийшаш . тыге каласен
 партий шукертак . тиде , ончычсо семынак , тӱҥ эҥертыш лийын
 кодеш . промышленностьыштат , ял озанлыкыштат , моло
 отрасльыштат . чылажат шот дене ышталтшаш . тунам кокымшо задача
 кӱлеш семын шукталтеш . тудо качество дене кылдалтын . а
 качество верч наукат ӧрдыжтӧ шогышаш огыл . тиде уже кумшо
 задача . тудым шуктымо корным ӱмаште партийын Центральный
 Комитетыштыже эртыше погынымаште раш ончыктымо ыле . нине кум
 кугу йодышым писынрак решатлена гын , калык озанлыкыш
 интенсивный йӧн жапыштыже шыҥа . тыште моло йӧн , моло корно
 уке .
    конешне , кажне йӧн шуко ужашан . наукылан эҥертымым ял
 озанлыклан келшышын ончалына . тудын нерген кеч-мыняр ойлена , а
 материальный негызым огына ыште гын , мутна южыш гына кая .
 сандене эше ик задача лектеш : ялыште пашам наукын темлымыже
 почеш вияҥдаш манын , тидлан ойырымо оксам пайдалын кучылтман .
 1986 - 1990 ийлан республикыште пырчым ыштен налмым да шӧр
 озанлыкым интенсивный йӧн дене вияҥдыме программа уло . наука эн
 ончыч лач тыште лийшяш . тудым ял озанлыкыште , тыгак пӱтынь
 агропромышленный комплексыште вияҥдаш кызытсе вичияшыште **6**
 Марий республикыште ик миллиардат 115 миллион теҥге ойырымо
 лиеш .
    ынде чоҥымо нерген . чапле оралте деч посна нимо ок вияҥ .
 илыме вер нергенат шоныман . тудым производственный оралте деч
 вараш кодде чоҥыман . 1981 - 1985 ийлаште 1740,9 тӱжем
 квадратный метрым нӧлтымӧ . шуко але шагал ? луымшо вичияш дене
 таҥастарымаште кумло процентлан утларак . цифра шкеж нерген раш
 ойла . но йӧнлӧ илыме вер ок сите . сандене адак дисциплинылан ,
 порядкылан эҥертыман . строитель-влак ятыр йӧным кучылтде
 кодат , южгунам дисциплинышт лушка .
    агропромкомплекс 115 миллион утла теҥгем налеш , манын
 каласышна . тышеч кумшо ужашыже ялым тӱзаташ ойыралтеш . кумшо
 ужашыже ! южо еҥ шона : " окса мурен толеш " . но шӱшкен ынже
 кай . тудым шотан оза шот дене кучылтеш , кажне ырым шотла . но
 кызытеш шуко озалан тиде ок сите , экономикын йылмыж дене ойлаш
 гын , финанс дисциплина лушкыдо .
    чынак , пашам шонымо семын ышташ тунемман да тунемман .
 латикымше вичияшлан палемдыме кӱкшытыш чот тыршыме , кугу
 лектышан паша дене веле шуаш лиеш . тыге каласыме ыле партий
 Центральный Комитетын 1985 ий октябрьысе Пленумыштыжо . тиде
 поснак кугу вий дене йоҥгалтын .
    айдеме эше ончыко ужын моштышаш , тачысе пашажым эрласе дене
 чак кылдышаш . уке гын , марий калык манмыла , сырве-сорво
 лектеш , шотдымылык шочеш . сандене экономикым сайын палыман . а
 тудлан негызым пашаче еҥ-влак пыштат . икманаш , кажне еҥын кугу
 шинчымашыже , мастарлыкше лийшаш . тидын деч посна паша тыгак ок
 ушно . тыге ойлымо такше ала-мо у огыл . но южо вере тидым огыт
 шукто , сандене моло деч почеш кодыт .
    тыгеракын , олаштат , ялыштат латкокымшо вичияшыште эшеат
 кугу ошкыл дене писын каяш чапле негыз , йӧн улыт . нуным
 латикымше вичияшыште да тылеч ончычат ыштыме . вес семынже ,
 мемнан кӱрлтдымӧ корнына , эрласыш тӱткын ончен кайыме корнына ,
 умбакыже шуйна . тидлан пеҥгыде ӱшан уло : пырля , ваш тыршен
 ыштымаш . уло совет калык партийын корныжым шокшын сайлан
 шотла . тидыже КПСС Программын у редакцийжын , партийын
 темлыме вашталтышан Уставшын , элым экономически да социально
 вияҥдыме Тӱҥ корным каҥашыме годым поснак койын да шижалтын .
    Совет Союзысо Коммунистический партийын черетан съездшын
 шӱлышыж дене мемнан элысе веле огыл , пӱтынь тӱнясе калык ила .
 лач тидыже мемнан деч кугу чоткыдылыкым йодеш : ончылно кайыше
 еҥ - чылалан раш коеш . тудо шкенжым кузе ончыкта , молат туге
 ошкылыт . сандене ме кӱрылтдымӧ корнына дене латкокымшо
 вичияшыштат писын , рыҥ кайышаш улына .

 75  марий ӱдырамашын тунемме корныжо   **81**
    ООН Генеральный Ассамблейын XXӹӹ сессийже 1975 ийым
 Международный ӱдырамаш ий манын увертарен . тидым ушыш налын ,
 ӱдырамашым социальный да духовный могырым утарыме шотышто
 Ленинын туҥыктен каласымыже кузе шукталт толмым эше ик гана
 шарналтена . а марий ӱдырамаш нерген ойлыманат огыл . Совет
 власть ийлаште тудын пӱрымашыже гына огыл , кӧргӧ чонжак
 вашталтын . тидлан тӱҥалтышым Кугу Октябрь ыштен .
    пале , Совет власть шкенжын первый кечылаж гычак айдемын
 эрыкше верч кучедалаш тӱҥалын . мир нерген декрет деч вара тудо
 культурный революцийым тарватен , чыла калыклан пычкемыш гыч
 волгыдыш лекташ корным пуэн . ты пашаште тӱҥ корныжо -
 тунеммаш . тунемдыме еҥ политика деч ӧрдыжтӧ шога , ойлен
 Ленин , ондак тудлан азбукым туныктыман . тиддеч посна политика
 лийын ок керт .
    калык коклаште неграмотностьым пытараш 1919 ийыште лӱмын
 декретым лукмо . тиде декрет деч вара мемнан элыште йочам гына
 огыл , кугыеҥ-влакымат , тыгак ӱдырамаш-влакымат , туныкташ
 тӱҥалыныт . элысе моло калык ӱдырамаш семынак марий ӱдырамашын
 уш-акылжым волгалтен колташ кумда корно почылтын . тудын илыш
 умылымашыжым вияҥден , шинчымашыжым келгемдаш тӱҥалме годым
 куштылго лийын огыл . тӱрлӧ погынымаште , лудмо пӧртыштӧ ,
 школышто да моло вереат ӱдырамаш нерген йодышым тарватеныт .
 ондакшым тыгайышке марий вате-влак мияш лӱдыныт , ме
 шоҥгемынна , але марте кузе иленна , тугак йӧра манын , тиде мер
 паша деч кораҥаш тӧченыт .
    шукышт я марийышт деч , я ешысе моло кугурак еҥ деч
 аптыранымышт дене , кумылышт лийын гынат , тунемаш каяш тоштын
 огытыл , лӱдыныт . но погынымашым , тӱрлӧ конференцийым чӱчкыдын
 эртарыме дене курым мучко кӱэмалт шинчыше пычкемышлык
 печкалтын , шырпештын . тунеммын кӱлешлыкшым умылен шуктышо-влак
 школыш кошташ тӱҥалыныт да пеленышт лияш молымат кумылаҥденыт .
 областьын ӱдырамаш пӧлкашкыже йыр могырым толшо увер куандарен .
 мутлан , Морко кантонысо ӱдырамаш-влак делегатский погынымаште
 ликбез нерген йодышым тарватеныт .
    нергамотностьым пытарыме школ ий еда шукемын . теве 1924 -
 1925 ийлаште область мучко 140 тыгай школ улмаш гын , вес ийын
 204 лийын . а лудаш-возаш тунем шушо ӱдырамаш шке чон вийжым ,
 пӧръеҥ дене икгай праван еҥ улмыжым вашкерак шижын ,
 тыгай-влакын активностьышт утларак нӧлталтын . ликбез пашам
 вияҥден колташ партийын Марий областной комитетшат кугун
 полшен , ятыр пунчалым луктын . тунемаш коштшо-влакын паша
 Ечыштым кок шагатлан шагалемдаш , тидын годым пашадарым тӱрыс
 кодаш манын палемденыт . шинчымашым налаш шонышо-влаклан
 правительство ятыр оксам ойырен . мутлан , яллаште , посна аҥам
 ойырен , шурным ӱденыт , тудым ужалыме оксам ликбез фондыш
 колтеныт , а олалаште субботникым эртареныт .
    марий областьыште культурный походым эртарыме опыт Ленин
 ойын чынлыкшым раш ончыктен . нелылык ятыр лийын гынат , 1941
 ийлан марий ӱдырамаш коклаште грамотдымылыкым тӱҥ шотышто
 пытарыме . тиде моткоч кугу сеҥымаш лийын .
    элыштына культурный революцийым эртарыме дене марий
 ӱдырамашын ончык тошкалмыжым , уэммыжым кызыт поснак раш ужына .
 ынде нунын коклаште лудын-возен моштышо гына огыл , пӱтынь
 кундемыште , элыште кумдан палыме еҥ-влакат улыт . нуно наука
 ден культура илышым виктарымаште , общественно-политический
 пашам шуктымаште лым лийде тыршат . ынде марий ешеш шочын-кушшо
 ятыр ӱдырамаш ученый лийын . налына , мутлан , Свердловскысо ял
 озанлык институтын доцентше , **82** ял озанлык наука кандидат
 Зоя Алексеевна Кольцовам . тудо кужу илыш корным эртен . 1924
 ийыште Озаҥысе ял озанлык да чодыра паша институтым тунем
 пытарен . 1941 ий годсек Свердловскышто ила , институтышто
 пашам ыштымыж годым научный пашам ятыр возен , а 1947 ийыште
 шыдаҥ лектыш нерген диссертацийым арален да ял озанлык наука
 кандидат лӱмым налын .
    Матильда Алексеевна Журнакова ветеринарный наукышто марий
 ӱдырамаш кокла гыч доктор лӱмым эн первый налын . илыш корныжо
 куктежан да оҥай . тудо марий ешеш шочын-кушкын . куд
 акак-шӱжарак кокласте кумшо лийын . ялысе тӱҥалтыш школ деч вара
 Шанчара гимназийыш пураш йодмашым пуэн . но марий улмыжлан кӧра
 налын огытыл . Совет власть лиймек , Матильда ял озанлык
 курсышто тунемын , а 1926 ийыште Москосо ветеринарный
 институтышто шинчымашым погаш тӱҥалеш . 1931 ийыште ,
 ветеринарный врач лийын , Йошкар-Олаш толеш , а икмыняр жап
 гыч тудым ветеринарный бактериологий шотышто Ленинградысе
 научно-шымлыме институтыш старший научный пашаеҥлан налыт . 1935
 ийыште Матильда Алексеевналан диссертаций деч поснак , ыштыме
 пашажым шотыш налын , ветеринарный наука кандидат ученый лӱмым
 пуат .
    1962 ийыште Журнакова ветеринарный наука доктор ученый
 степеньлан диссертацийым арала , тудлан микробиологий дене
 профессор званийым пуымо . профессор Жӱрнакован вуйлатыме
 лабораторийыште тӱкан шолдыра вольык ден сурт кайыкым туберкулез
 деч аралыме шотышто у вакциным кычал мумо . тиде вакцина але
 марте кучылтмо моло вакцина деч утларак сай . наукышто да
 практический пашаштыже заслугыжым шотыш налын , мемнан
 Правительство М А Журнаковам 1966 ийыште Трудовой Йошкар
 Знамя орден дене наградитлен .
    марий ӱдырамаш-влак поснак йылме наукышто пашам шукын ыштат .
 теве Зинаида Филипповна Барцевам республикыштына чыла
 туныктышо пала . тудо Н К Крупская лӱмеш Марий
 государственный институтышто пашам ышта , доцент ,
 педагогический наука кандидат . 1964 ийыште Зинаида
 Филипповнам Монгол Калык Республикыш руш йылмым туныктымо
 шотышто консультантлан ӱшанен колтымо ыле . тушто тудо кок ий
 пашам ыштыш . тиде годымак З Ф Барцева педагогика
 институтышто аспирант-влакланат ятыр полышым пуэн . Монгол
 ученый-влак дене пырля V - Vӹӹӹ класслаште руш йылмым туныкташ
 тӱрлӧ таблицым келыштарен да нуным урокышто кузе кучылташ кӱлмӧ
 нерген икмымяр методический полышым возен . Зинаида
 Филипповнан пашажым кугун акленыт , тудлан Калык Республикын
 Почетный грамотыжым пуэныт .
    республикыштына туныктышо-влакым ямдылымаште филологий наука
 кандидат , доцент-влак Варвара Тимофеевна Тимофеевна ,
 Ираида Андреевна Исаева , Надежда Лаврентьевна Львова да
 шуко молат кӱрылтде тыршат .
    ӱдырамаш кокла гыч первый художница Е Д Атлашкинан илыш
 корныжат оҥай . тудо 1879 ийыште Звенигово районысо Шигак ялеш
 шочын . изиж годымак сӱретлаш йӧратен , 1904 ийыште Пенза оласе
 художественный училищыш пурен да вич ий гыч тунем лектын . ик
 жап Сарапул оласе ( Удмурт АССР ) гимназийыште рисований
 урокым наҥгаен . Совет власть лиймек , тудын творческий пашажат
 пеледалтын . " Нуначев - марий ялыште " - Атлашкинан ик эн
 чапле сӱретше .
    поэтесса Вера Бояринова марий лудшо коклаште кумдан палыме
 лийын . ятыр йомакым шке гыч уэмден да уэш калык коклаш
 пӧртылтен . 1974 ийыште лукмо " Кӱдыроҥгыр кугыжаныш " книгажым
 йоча-влак йӧратен лудыт . шочмо эл , Коммунист партий ,
 йӧратыме кундем нерген возымо почеламутшо-влак ныжылгылык дене
 ойыртемалтыт . Вера Ильиничнан ятыр произведенийжылан
 композитор-влак сылне семым келыштареныт , нуным радио денат ,
 концертлаштат , тыглай годымат мурат . поэтесса поснак йӧратен
 воза марий ӱдырамашын ныжыл кумылжо , чон шулдыржо нерген ,
 Совет властьлан тауштен каласыме шомакым тыглай мут дене шӱмеш
 пернышын келыштара . лач тидымак ончыкта " Чодыра пеледыш "
 почеламут книгаже .
    социалистический стройлан кӧра волгыдо корныш лекше марий
 ӱдырамаш-влак мир верч кучедалме радамыш ӱшанлын шогалыныт .
 нуно международный конгресслаште участвоватлат , Совет Ушем
 нерген кугешнен каласкалат . нунын кокла гыч иктыже Н К
 Крупская лӱмеш пединститутын доцентше Тамара Гавриловна
 Апатеева . тудо Азий да Африкысе эл-влакын ваш келшымаш
 шотышто Советский Комитетын конференцийыштыже кок гана
 участвоватлен . Тамара Гавриловна Венгеро-Советский келшымаш
 обществын членже . шке жапыштыже тудо Венгрийыш миен , тушто
 иза-шольо элысе ученый-влак Йожеф Эрдеди , Габор Берецки ,
 Ласло Викар да моло денат васлийын . **83** нунын дене кызытат
 пеҥгыде кылым куча . венгр ученый-влак марий сылнымутым , калык
 ойпогым , йылме наукын вияҥмыжым эреак эскерат , шымлат . нуно
 шке письмаштышт марий йылмым Венгрийысе могай институтышто
 тунемыт , марий нерген могай книга-влак лектыт - радам дене
 увертарен шогат . мӱндыр ученый-влакын поро уверыштлан тауштен ,
 Тамара Гавриловна возымо книгаж-влакым колта . а тудо , марий
 йоча-влакым сылнымут деке шӱмаҥдаш манын , шагал огыл ыштен .
 мутлан , кыдалаш школышто тунемше-влак марий литературым тудын
 ямдылыме хрестоматий дене тунемыт .
    Т Г Апатеева " Знание " обществын членже , ятыр вере
 советско-венгерский келшымаш нерген лекцийым лудын , тидын годым
 мом ужмо-колмыжымат шарналтен ойлен да шуко йодышлан вашмутым
 пуэн .
    1965 ийыште Мирым аралыме Тӱнямбал Комитет членлан Марий
 АССР гыч вич марий ӱдырамашым сайлыме ыле . тиде А Мамаева
 - республикысе просвещений министерствын заместительже , М
 Георгина - МарНИИ-н ученый-секретарьже , З Барцева -
 Марий пединститутын доцентше , А Страусова - РСФСР-ын
 заслуженный артисткыже да Марий АССР-ын калык артисткыже ,
 О Аталаева - чыве ончышо . тыге марий ӱдырамаш-влак
 интернациональный келшымашым пеҥгыдемдымаште активнын
 унаствоватлат . мир верч кучедалмаште нунат вий шутымын полшен
 шогат .
    коммунист партий , Совет государство мемнан элын
 общественно-политический , озанлык да литературный илышыштыже
 ӱдырамашын рольжым вияҥдышаш верч эреак тыршат . ӱдырамаш-влак
 чыла пашаштат кумылзо улыт . нунын кокла гыч эн сайын ыштышылан
 Социалистический Труд Герой лӱмым пуымо . тиде Т И
 Александрова ( Йошкар-Оласе 11-ше школышто туныктышо ) , Т
 Е Айглова , О Т Аталаева , Е П Мосунова , Е И
 Миронова , Е Е Кочергина . патриотка-влакым Родина кӱкшын
 акла . МАССР-ысе 3340 утла ӱдырамашым орден да медаль дене
 наградитлыме , тышеч 150 еҥжылан Ленин орденым пуымо .
    ӱдырамаш-влак государствым вуйлатымастат активный улыт .
 мемнан республика гыч ныл ӱдырамашым СССР Верховный
 Советыш депутатлан сайлыме , РСФСР Верховный Советыш -
 иктым , Марий АССР Верховный Советыш - 38 . ятыр
 ӱдырамашлан почетный званийым пуымо : РСФСР заслуженный
 врач - 21 , Марий АССР заслуженный врач - 80 , РСФСР
 школын заслуженный туныктышыжо - 46 , Марий школын заслуженный
 туныктышыжо 295 . мать-героиня - 330 утла .
    1975 ийыште Марий республикысе ӱдырамаш-влакын кумшо
 съездышт эртыш . съезд фашистский Германийым сеҥымылан 30 ий
 темме пайрем жапыште лие да ӱдырамашын активностьшо нӧлталтмым
 эше ик гана пеҥгыдемден ончыктыш . съездын делегатше-влак шке
 обращенийыштышт индешымше вичияш планым эртарен темышаш верч
 тыршымашке республикысе чыла ӱдырамашым уло кумылын ушнан ӱжыч .
 выступатлыше-влак иктым поснак палемдышт : Марий АССР-ыште
 ӱдырамашын илыш корныжо лач Совет властьлан кӧра вашталтын ,
 уэмын . мемнан элна эшеат улаҥже , сылнештше да вияҥже манын ,
 калык озанлыкыште кажне ӱдырамаш активнын участвоватла .
    мутат уке , тунемме да уш-акыл кушмо корнышто марий
 ӱдырамашлан ончык каяшыже республикыште илыше руш
 ӱдырамаш-влакат кугун полшеныт . тидын нерген Марий АССР
 ӱдырамаш-влакын кокымшо съездыштышт ( 1968 ий ) МарНИИ-н
 ученый секретарьже М А Георгина марий ӱдырамаш-влак лӱм дене
 тауштен ойлен . мыланна , манын тудо , пашаште руш ӱдырамаш-влак
 кеч-кунамат алал кумылын полшеныт , нунын дене пырля
 республикысе калык образованийым вияҥдаш да саемден колтас
 утларак куштылго . пример шотеш Марий пединститутышто пашам
 ыштыше ятыр руш ӱдырамашын лӱмыштым каласен . тиде исторический
 наука доктор , профессор В М Тарасова , Марий АССР-ын
 заслуженный деятельже Н А Помряскинская , доцент Д И
 Козьмина , руш литература кафедрын вуйлатыше М Н Лебедева да
 молат . " ме нунын дене кугу йолташ улына , - пытартышлан
 кугешнен рашемден М Георгина , - тиде келшымаш мыланна
 моткочак шерге " .
    марий ӱдырамашын тунемме историйжым ончен лекмек , теве могай
 вашталтышым ужына . тиде вашталтышлан кеч-могай виян
 капиталистический элысе ӱдырамаш-влакат кӧранен кертыт .

 76  комсомол ошкыл   **45**
    самырык вий . комсомол . тудын патырле ошкылжым ме кугырак
 тукымын чапле пашаж дене аклена да тидын годымак партий ден
 правительствын тура корнышт дене рыҥ тошкалмыжым ужына .
 комсомол - совет калыкын эре йӱлен шогышо тулжо , шӱмбел
 Коммунистический партийын тале полышкалышыже , чыла вереат
 ончыл радамыште кайыше рвезылык .
    марий кундемысе рвезе калыкат шочмо элысе комсомолийын виян
 пашашкыже тӱҥалтыш кечыла гычак рӱжге ушнен да 1929 - 1934
 ийлаште совет республикым пеҥгыдемдымаште кыртмен тыршен .
 1929-ше ий - первый вичияш тӱҥалтыш . ты пагытыште элнан
 илышыштыже моткоч кугу вашталтыш палдырнен . яллаште тӱшка
 озанлыкым ыштымашке куснымо . кок ий гыч тудо уло совет эл мучко
 кумдан шарлен , чыла вере колхоз-влак почылтыныт .
    каласаш кӱлеш , тиде жапыште мемнан кундемна , тичмашнек
 гаяк , манаш лиеш , аграрный лийын . ял озанлыкын материальный
 негызше моткоч чӱдӧ улмаш : лучко трактор , а молыжо - косиля
 ден шогавуй . 1931 ийыште гына первый МТС ышталтын .
 областьыште улыжат шым шӱдӧ утларак коммунист да кум тӱжемат вич
 шӱдӧ наре комсомолец лийын . лудын-возен моштышо еҥым парня дене
 шотленыт . чыла тидыже мемнан кундемнам моло деч шеҥгек
 шӱкалын .
    туге гынат Компартийын , пӱтынь совет калыкын полшымыжлан
 кӧра шочмо вер-шӧрна изин-изин пеҥгыдемын , вийым чумырен . а
 кумлымшо ийласте марий комсомолын йӱкшӧ кумдан шарлаш тӱҥалын .
 ялласе молодежь , тошто коса деч кораҥын , ончыко тошкалын .
    1931 ийыште Ленинский комсомолын ӹX Всесоюзный съездше
 погынен . тушто палемдыме : ялысе кажне комсомолец колхоз член
 лийшаш да шке озанлыкыштыже комсомол ячейкым ыштышаш . но
 кундемыштына тунам ячейкын пашажым вуйлатен да виктарен шогышо
 еҥ шагал улмаш . а опыт да шинчымаш деч посна тиде пашам вӱдаш ,
 мутат уке , неле . садлан комсомол Марий обком шке активше гыч
 коло вич еҥым яллаш да селалаш колтен . кантонласе комитет гычат
 витле наре комсомолец тышке ушнен . тылеч посна лу кечаш курсым
 почмо , колхозласе ячейкылан секретарь-влакым туныкташ тӱҥалме .
 тыге комсомол паша вер-шӧрна мучко вияҥын да шарлен .
    ты шотышто ВКП(б) ЦК-н " Колхоз ден совхозлаште
 партийный да комсомол вийым шарыме нерген " 1932 ийысе
 Пунчалжат чот полшен . тунам ВЛКСМ Марий областной
 организаций шке радамыштыже кандаш тӱжем куд шӱдӧ кумло еҥым
 шотлен гын , тышеч кум тӱжем кок шӱдӧ нарыже колхозник лийын .
 шукынжо ял озанлык производствын ончыл участкыштыже тыршеныт да
 молылан примерым ончыктеныт .
    1933 ийыште ВЛКСМ ЦК-н пунчалже почеш колхозлаште
 комсомолец-влакын производственный чолгалыкыштым тергыме
 Всесоюзный смотр эртен . тиддеч вара Марий комсомолий эшеат
 чот пеҥгыдемын , вийже ешаралтын , нылле кум процент
 комсомолецше колхозник лийын . шке радамжым вияҥдыме , оккӱл еҥ
 деч кораҥме шотыштат ятыр **46** ышталтын . шуко вере
 политшколым , тӱрлӧ кружокым почмо , рвезе ден ӱдыр-влак
 шинчымашыштым пойдареныт , шкештат весым туныктеныт . тиде пашам
 утларак сайын виктарымасте " Рвезе коммунар " газетын полышыжым
 палемдыде ок лий . самырык селькор-влакын возымышт чолга вийым
 ешарен , рвезе тукымын кумылжым нӧлтен .
    эллан киндым погымо кампаний годым комсомолец-влак кугу
 сомылым шуктеныт : кулак ден поян суртлаште уто пырчым муын ,
 шуко " йошкар обозым " чумырен колтеныт . мутлан , Пектубай
 районысо кантуполномоченный тунам чон куанен возен :
 " ... комсомолец-влак огыл гын , уто киндым погаш пеш неле лиеш
 ыле " .
    тиде кампаний комсомол организацийлам утларак шуарен ,
 икояным ыштен да коллективизацийым писемдаш чот полшен ,
 тыгодымак ял озанлык строительствым кумдаҥдаш йӧн ешаралтын .
    палемдыман : творческий тӱҥалтыш , рвезе калыкын шолын шогышо
 кумылжо эл мучко социалистический таҥасымашым шарен колташ
 корным почын . тыге первый ударле комсомольско-молодежный
 бригада-влак ышталтыныт . " Красный Волгарь " заводышто ,
 Дубовая станцийыште да коваштым ыштен лукшо трестыште гына
 нылле тыгай бригада лийын , пашазе-влак чыланат кӱкшӧ лектышыш
 шуыныт .
    промышленностьышто тыршыше рвезе ден ӱдыр-влакын
 усталыкыштлан эҥертен , ял озанлыкысе пашаче вият тиде
 тӱҥалтышке ушнен . марий кундемысе колхозлаште урлыкашым
 ямдылыме , ял озанлык ӱзгарым ачалыме , шошо да шыже агам сайын
 эртарыме шотышто ятыр паша ваш-ваш таҥасен ышталтын .
    партийын йодмашыжат тиде ийлаште пеш чын лийын : ялысе
 калыкым тӧр корныш шогалташ . поснак кугун комсомолец-влак
 вольык озанлыкым нӧлтал колташ полшеныт . кургым ситарымаште
 ӱдыр-рвезе-влак талын тыршеныт да чапле сеҥымашке шуыныт .
    кӱкшӧ лектышан шурным ончен-куштымаштат самырык вий
 чолгалыкым ончыктен . бригадылаште ыштыше-влак , шошо гыч
 тӱҥалын , шыже йотке , пасу пашам ик татланат монден огытыл .
 мутлан , Курык марий районысо комсомол организаций 1933
 ийыште , пасу пашаште кӱкшӧ лектышыш шуаш манын , нурвечылаште
 парчам погышо коло шым дозорым , шӱдӧ латик
 комсомольско-молодежный да латиндеш пионер-йоча бригада-влакым
 чумырен . шке коклаштышт нуно тӱҥалтыш гычак таҥасеныт , кажныже
 утларак погаш тыршен , ончыл верыш лекшаш верч кучедалын . тыгай
 бригада-влак умбакыже эшеат кумдан шарленыт , ял озанлыклан кугу
 полышым пуэн шогеныт .
    уста да чолга пашажлан 1931 ий 21-ше январьыште Ленинский
 комсомол Трудовой Йошкар Знамя орден дене палемдалтын .
    но , каласаш кӱлеш , коллективизацийым эртарыме пагытыште
 поян ден кулак тӱшкат нерен огыл . кресаньыкын илышыжым вож
 гычак вашталтыше саман тӧра лияш тӧчышӧ-влаклан келшен мо ?
 комсомолец , тудын почеш кайыше ӱдыр-рвезе-шамыч сутланаш ,
 озаланаш йӧратышылан кушто-гынат , могай-гынат чаракым чӱчкыдын
 шындылыныт . садлан самырык-влакымат шӧрын ончышо лектын ,
 кокланже пеледше ӱмырым лугыч кӱрлашат тоштыныт . тыгай ойган
 татым Оршанка , Мари-Турек , Кужеҥер , Шернур велне да моло
 вереат алят шарнат . но рвезылык ончыко ончен , у илыш верч
 эшеат талын кучедалын , класс тушман ваштареш пеҥгыдын шоген .
    ял калыкым иктыш ушымасте комсомолец-влак чот , уло вийым
 пыштен тыршеныт . мутлан , Шернур кантонысо Кадам ячейкын
 суапле пашажлан кӧра кӱчык жапыште " Ӱжара " , Ленин лӱмеш ,
 " Луч " , Калинин лӱмеш колхоз-влакым ыштыме . Липовцы ялысе
 комсомол вожак Тихон Егошин Ленин лӱмеш колхозым вуйлаташ
 тӱҥалын . а вараже тудо Совет Армийын военначальникше ,
 генерал-майор марте кушкын . **47** сар ийлаште Йошкар Знамя ,
 Отечественный войнан ӹ степенян орден-влак да моло награда дене
 палемдалтын .
    южо колхоз тӱҥалтыш жапыште тӱрыснек комсомол вийлан
 эҥертен . налаш теве Козьмодемьянск кантонысо " Стремление "
 озанлыкым . тудым верысе комсомол ячейкыш пурышо-влак гына
 почыныт . но умылтарыме пашам кӱлын шарымылан кӧра икмыняр жап
 гыч колхозыш кандашлу индеш посна озанлык ушнен . лӱмжымат
 вашталтеныт , Жданов лӱмеш колхоз лийын да кундемыштына чапым
 налын . у вуйлатыше , комсомолец Иван Криворотов , партий
 радамыш пурен , СССР Верховный Советын депутатше йотке
 нӧлтын .
    тиде жапыште колхозым ышташ ондак иктыш чумырымо ТОЗ
 ( мландым пырля курал-ӱдымӧ товарищество ) , тыгаяк шӱлышан
 сельком ( тӱшка вашполыш комитет ) , вес общественный
 организаций-влакат кугун полшеныт . нунын погымо опытыштым
 кучылтын , моло-влак шке озанлык пашаштым тӱҥалтыш гычак моштен
 виктареныт , шуко ушем кресаньык арвер пелен техникым кучылташ
 тунемын . ты шотышто теве могай примерым ончыкташ лиеш : Шернур
 кундемысе " Кресаньык " колхозышто кермыч заводым , вӱд
 вакшым , меж кырыме да ӱй завод-влакым пашаш колтымо . моло
 вереат колхозник-влак производство сынан могай-гынат сомылым
 шуктен шогеныт .
    единоличник-влак кокласте умылтарыме пашам эртараш
 Мари-Турек кантонысо Карлыган ячейка поснак вуйын шоген .
 Пижмари лӱман татар ялыште почмо " Красный Октябрь " колхозыш
 вашке гына Фалалеево руш да Сизнур марий ял-влак ушненыт .
 тыге тӱрлӧ национальностян еҥ-влак ик озанлыкыште пашам йыгыре
 ышташ , ваш-ваш пеҥгыде кылым кучаш тӱҥалыныт .
    сеҥӱмашке шумо дене пырляк тиде пагыт южгунам партийын
 линийжым пудыртылмо денат шке кышажым коден : верлаште
 коллективизацийым кӱлеш семын огыл эртареныт , коклан торжа
 койышым ончыктеныт да тулеч молат . тидын нерген ВКП(б)
 ЦК-н Пунчалыштыжат палемдалтын улмаш .
    1939 ий 20-шо январьыште комсомол Марий да Чуваш обком-влак
 ваш-ваш таҥасыме шотышто кутырен келшеныт . но тӱрлӧ экшыклан
 кӧра налме обязательство илышыш пурыде кодалтын . лийше
 ситыдымашым кораҥдаш манын , партий ЦК каҥашым пуэн . тудын
 негызеш майыште ВЛКСМ Марий обкомын кумшо пленумыштыжо
 " ял озанлык строительствыште комсомолын верже да йоҥылыш корно
 гыч кораҥме нерген " йодышым каҥашыме , уто-сите деч эрнаш
 пунчалме .
    тиде пунчал кажне кантонысо , кажне ялсоветысе
 комсомолец-влакым эше утларак икояным ыштен да колхозлан чаракым
 шындылше поян ден кулак , шакше койышан моло еҥ-влак дене
 чытыдымын вашпижаш да йӧршеш кошарташ утыр таратен . но класс
 тушманат шужым шогалтылын . кужеҥер велысе Марий Шой ял рвезе
 Степан Лебедев , комсомолыш пурымек , пӱсӧ " умдан " ялкор
 лийын . " Йошкар кече " , " Марий ял " газет редакций
 пашаеҥ-влак тудын возымыжым чӱчкыдын савыктеныт . кулакын аяр
 чонжым , осал пашажым раш почын ончыктышо самырык рвезым пояш
 тӧчышӧ-влак чытен кертын огытыл : тудлан ямдылыме кочкышыш аярым
 пыштеныт , тӱҥалше ялкор ӱмыр лугыч колен .
    ялысе корреспондентын лӱмжым марий калык тачат чон йӱлен
 шарна . чырык курым утла Кужеҥер поселкышто тудын лӱмеш обелиск
 шоген гын , ынде ош мрамор гыч бюстым ыштыме . тиде чолга да
 лӱддымӧ комсомолецлан марий поэт-писатель-влак ятыр
 произведенийыштым пӧлекленыт . Степан Лебедевын лӱмжым шуко
 пионер дружина чап дене нумалеш . чынжымак , волгыдо илыш верч
 кучедалше тале эргыжым шочмо калыкна нигунамат ок мондо .
 **48** " комсомолец , тракторыш ! " ӱжмаш ты ийласте кумдан
 шарлен . республикысе самырык тукым партийын мутшылан ӱшанде
 лийын . 1931 ийыште почылтшо Оршанка МТС-ыште тыршыше кажне
 гаяк еҥ комсомолец улмаш . ВЛКСМ первичный организацийыш
 чумырген , рвезе-влак шке сомылыштым туге виктарен колтеныт -
 нунын нерген пӱтынь марий кундем пален налын .
 механизатор-влак , йӱран , йӱштӧ игечым ончыде , нурвечыште
 курал-ӱденыт , шурным погеныт . класс тушман дене кучедалме
 пагытыште нунын пашашт поснак кӱкшӧ акан лийын : ончычсо тарзе ,
 " рожын мӱшкыр " , " нолнер-влак " , куатле машинам вӱдаш
 тунемыныт , илышын ончыл радамышкыже шке усталыкыштлан кӧра
 лектыныт .
    комсомолец-влак тыгак Шернурышто , У Торъялыште , Курык
 марий велне , Марий-Турекыште эше ныл МТС-ыш ушненыт . нуно
 шке коклаштышт тӱрлӧ конкурсым , таҥасымашым , технический
 конференцийым , смотрым эртареныт . тидлан кӧра самырык пашаче
 эшеат шуаралтын , трактор рульым , илышым виктарыме руль семын ,
 тудо утларак чулымын да пеҥгыдын кормыжтен . ты шотышто ик
 примерым ончыктыманак . Миша Новоселовлан але латшым ият шуын
 огыл , а тудо , тракторист лияш шонен , кум тылзаш курсыш
 тунемаш каен да экзаменым сайын кучен . чолга пашаеҥым пальто
 дене наградитленыт , а вара , умбакыжак квалификацийым нӧлтыжӧ
 манын , Кировский областьысе Вятско-Полянский МТШ-ш
 тунемаш колтеныт . тыге шочмо калыкна шке шочшыжлан уста
 механизатор лияш йӧным пуэн .
    кӱкшӧ квалификациян механизатор , моло пашаеҥ тунам моткоч
 кӱлыныт , садлан партий ден правительствына тидлан лӱмын ял
 озанлык , механизаций школ , техникум , вуз-влакым утларак почаш
 пунчалыныт . кадрым ямдылыме паша план почеш шукталтын . ял
 озанлык икшырымын тӧр корныш шогалын .
    колхоз-влакым умбакыжат пеҥгыдемдыме , нуным
 материально-технически пойдарыме пашат воранен толын .
 кресаньыкын илышыже , тудын культурыжо саем толмо шотышто партий
 чот тыршен . сандене тиде пашашкат эн ондак комсомолым ушымо .
 коллективизаций шарлыме жапыште ВКП(б) ЦК 1931 ий
 апрельыште " колхозласе комсомол ячейка-влакын пашашт нерген "
 Пунчалым луктын . тушто тӱшка озанлыкым пеҥгыдемдыме , пашам
 кӱлеш семын виктарыме , парышым моштен шеледыме йодыш-влакым
 комсомол кузе шукта да ончыкыжым кузе шуктен толшаш -
 рашемденыт .
    партийын пунчалже-влак дене кумылаҥын , Ленинский комсомол
 1930 ийыште кокымшо Всесоюзный колхозно-производственный
 походыш лектын . вес ийын январьыште эртаралтше ВЛКСМ-ын ӹX
 съездшат колхоз илышым вияҥдыме йодышым радамлен . Совет
 государство колхоз-влаклан чот полшен . икымше вичияш жапыште
 Марий автономный областьын ял озанлыкшылан кандаш миллион утла
 теҥгем ойырымо .
    тӱшка озанлыкым пеҥгыдемдаш манын , курал-ӱдымӧ пасум ешараш
 кӱлын . тидлан чылажат ышталтын : кулак деч уто мландым пӱчкын
 налме , пундышан да купан верым эрыктыме , олыкым саемдыме .
 чумыр тиде пашаш комсомол да молодежь кумылын ушненыт . тидын
 годымак ял озанлык культурын лектышыжым палынак кугемдаш кӱлын .
 1933 ийыште ВЛКСМ ЦК ӱжмашым луктын : " пасу
 вредитель-влакым пытарена ! " тӱжем дене ӱдыр-рвезе , нур ӱмбак
 лектын , кум тӱжем чоло гектар кумдыкышто озымым сомылен ( тылеч
 ончыч тыгай паша нигунамат эртаралтын огыл ) . кулак ден
 поян-влак сылнын атыланыше шурно пасуш " йошкар агытаным "
 колтылаш тӧченыт . но ваштарешышт адакат эн ондак комсомол
 дозор-влак шогалыныт .
 **49** ял озанлыкын материально-технический негызше ий гыч ийыш
 вияҥын . вольык озанлыкат йол ӱмбак пеҥгыдынрак шогалын .
 колхоз-влак улаҥыныт . ынде нунын ончылно у йодыш рашемын : чыла
 вереат паша виктарымым саемдаш . садлан 1930 ий февральыште
 СССР ден РСФСР Колхозцентр " колохозлаште пашам
 организоватлыме нерген " пунчалым луктын да тушто трудовой у
 распорядкын тӱҥ йодышыж-влакым раш почын ончыктен . тудым шукташ
 коммунист-влак пелен комсомолий ушнен .
    1931 ийыште комсомол Марий обком самырык колхозник-влакым
 промышленный предприятийлаш коштын толаш да тушто ыштыше пашазе
 классын опытшо дене палыме лияш походым увертарен . тидлан лӱмын
 комсомольский субботник-влакым эртарыме , походлан оксам
 погымо . колхозник-ударник-влак пошкудо Нижегородский кундемысе
 да Татарийысе завод ден фабрикылаште лийыныт . самырык
 пашазе-влак дене вашлийын мутланен , нунын ыштыме сомылыштым
 шымлен , ялысе комсомолец-влак мыняр-гынат полышым налыныт .
 икманаш , тиде мероприятийын пайдалыкше умбакыжым изи огыл
 лийын .
    тылеч вара ончыл верыш паша дисциплиным пеҥгыдемдыме йодыш
 лектын . колхозлаште пашам моштен виктараш , производственный
 планым ямдылаш яллашке шым шӱдӧ чоло комсомолец каен . нуно кум
 шӱдӧ утла лекций ден докладым ыштеныт , шошо агам сайын да писын
 эртараш шӱдӧ витле наре бригадым чумыреныт . талукат пеле гыч
 Марий областьыште тыгай бригада кок тӱжемыш шуын , ик тӱжемат
 кок шӱдӧ колхозышто паша нормым рашленыт , шуко вере
 производственно-финансовый планым ямдылаш тӱҥалыныт .
    тыге колхозлаште тӱшка озанлыкым пеҥгыдемдаш , пашам моштен
 виктарен колташ полшышо тӱҥ йӧнлан теве мо шотлалтын :
 индустриализаций да коллективизаций политика , государствын
 финансово , технически да организационно полшымыжо , партийный
 ден комсомол организаций-влакын чот тыршымышт .
    а ял озанлыклан сай специалист ий еда эре шукырак да шукырак
 кӱлын . ондак нуным Москваште , Озаҥыште , Горькийыште , моло
 олалаште ямдылыме гын , 1931 ий октябрьыште Йошкар-Олаште
 агропедвузым почаш пунчалме . тушто ныл факультет лийын :
 химико-биологический , физико-технический , литературный да
 политехнический . вузышто шӱдӧ кумло студент коклаште шымлужо
 марий тунемын . 1932 ий гыч областьыште Высший коммунистический
 ял озанлык школ пашам ышташ тӱҥалын . тушто яллан
 квалифицированный кадрым ямдыленыт . тиде ийынак Поволжский
 лесотехнический институт почылтын .
    кыдалаш специальный учебный заведенийлаштат - Нартас ден
 Козьмодемьянск ял озанлык техникумлаште - сай специалистым
 туныктен луктыныт . тиде жапыштак Оршанкыште йытыным ончен
 куштышо-влакым ямдылаш эше ик техникумым почмо . тылеч посна
 кажне районышто колхозный школ-влак ( РКШ ) ышташ тӱҥалыныт .
 самырык ӱдыр ден рвезе , комсомолец-влак , кӱчык жапыште
 полевод , животновод , счетовод специальностьым налын , ял
 озанлык производствым вияҥдыме пашаш ушненыт . мутлан , Оршанка
 кантонысо " У вий " коммунышто колхоз илышым чоҥышо-влак кокла
 гыч комсомол организаций секретарь Новоселов , озанлык
 вуйлатыше Орехов , Курык марий вел " Стремление " колхозышто
 Криворотов поснак ойыртемалтыныт , тӱшка озанлыкым ятыр пагыт
 устан виктареныт .
    эшеат шуко паша ял калыкын илышыжым улаҥдымаште да тудын
 культурный кӱкшытшым нӧлтымаште улмаш . тиде сомылыш
 коммунист-влак дене йыгыре рвезе тукым - комсомолий - рӱжге
 шогалын . ВКП(б) XV съездын директивыштыже палемдалтын :
 " олаште да ялыште у тӱҥалтышым авалтымаште комсомол инициатор
 да рӱдӧ проводник лийшаш . комсомол - партийын ик тӱҥ
 полышкалышыже , садлан тошто коса деч торлымо пашаште тудо эреат
 ончылно кайышаш " .
 **50** икымше вичияш жапыште Марий кундемыштына шемер-влакын
 илышыштым саемдаш , эмлыме пашам нӧлталаш , у сурт-оралтым
 утларак чоҥаш палемдалтын . тыгодымак всеобщий обязательный
 тӱҥалтыш образованийым пуымашке куснаш , шуко школым почаш
 кӱлын . вучыдымо тӱрлӧ чарак лектеден гынат , комсомолын
 чолгалыкше , кеч-кушкат кӱлынак шуаш тыршымыже туто саскам
 конден .
    села ден ялым тӱзатен толмаште шагал огыл ышталтын . шуко
 вере пӧртлаш радиом пуртеныт , тыге марий калык шочмо элыштына
 мо ышталтме дене палыме лийын , радиолан кӧра пӱтынь тӱнямбалсе
 илышым умылаш тӱҥалын . клуб , лудмо пӧрт , йошкар пусак ,
 библиотека-влак почылтыныт . туштат толшо унам комсомолец-влак
 вашлийыныт , иктым лудаш , весым возаш туныктеныт , пӱтынь ял
 калыкым у илыш корно дене рыҥ да тура ошкылаш ӱжыныт .
    тачысе комсомолец-влак раш палат : совет элым чоҥымо неле ,
 но суапле пашам нунын кочашт ден ковашт , изашт ден чӱчӱшт сайын
 шуктен толыныт . тунамсе рвезе гвардийлан шуко йӧсым ,
 йӱштӧ-шокшым чыташ верештын гынат , тӱҥалме кугу сомылыштым
 айда-лийже ыштен огытыл . нунылан кӧра огыл мо таче Совет
 Ушемысе калык ласкан ила да чон юарлыше кумылын керек-куштат
 тырша ! первый комсомолец-влакын опытыштлан эҥертен , у деч у
 кӱкшытыш  шуын , тачысе рвезе ден ӱдыр-влак виян обществым -
 коммунизмым чулымын чоҥат . ончал йырваш : чыла вере
 социалистический таҥасымаш шарла , олаштат да ялыштат
 комсомольско-молодежный бригада-влак улан илыш корным такыртат ,
 оласе комсомол организаций-влак ялысын шефышт улыт , тӱшка ял
 озанлыклан чапле кадрым вуз , техникум , училище-влак ий еда
 шукырак ямдылат , села ден ял койын тӱзланат , калыкын
 культурыжо нӧлтеш , колхозник ден совхоз пашаеҥ-влакын илыш
 саманышт оласе дене иктӧр гаяк , ялысе пӧрт кӧргӧ оласе пачер
 деч нимо денат ок ойыртемалт .
    тӱрыс сӱретым иктешлен , чон кӧргӧ шонымашым рашрак почаш
 манын , Государственный премийын лауреатше , Марий АССР-ын
 калык поэтше Миклай Казаковын почеламутшо гыч налме икмыняр
 корно дене каласыме шуэш . комсомоллан коло ий темме лӱмеш
 возымо произведенийыштыже поэт кумыл нӧлтын серен :
              " волгалт яндарын , волгынчо ,
                волгалт , у кечыйол !
                волгалт миллионло чон гычын ,
                отважный комсомол !
                ме Ленинын тул знамяжым
                аралена чылан ,
                элнан кредалын налмыжым
                она пу нигӧлан ! "

 77 ялхо ялхониеми: Mарин киелиоппи. щелсинки 1985.
       (Tхис техт цонтаинс тхе ехампле сентенцес оф тхе граммар.
       Pаге нумберс аре схоwн ин брацкетс афтер тхе сентенцес.)
 пасу лум дене леведалтын . (P. 47)
 паша ыштышыла модына . (P. 48)
 мый ушкал лӱштышӧ лийам  . (P. 48)
 одо-влак иленыт пойан , марий-влак иленыт пойан . (P. 48)
 изаже черле киен . (P. 48)
 шопкеште шиште чӱҥгымӧ рож уло . (P. 48)
 тудо кугу чодырашке коштын . (P. 48)
 тудо имне вуйжым кучен . (P. 48)
 тудо ӱстел декырак шинчеш . (P. 48)
 тудо кум сутка коштеш . (P. 48)
 Сакарын кидыште шергакан луй . (P. 49)
 кава тӱрыштӧ кас ӱжаран чеверже эркын-эркын  шула . (P. 49)
 тудат мыйын семын пашам ышташ тӱҥалеш . (P. 49)
 куважын шымакш кудалтымыжым ужо . (P. 49)
 ӱдырын качылан кайымыже шуеш . (P. 49)
 пашам ыштыше еҥын уке жап сӧйлаш . (P. 49)
 Чазин кок ергыже шочын . (P. 49)
 мотор да еҥын . (P. 49)
 ала-мо пеш тамлын ӱпшалтеш . (P. 49)
 черлын кийыше еҥ . (P. 49)
 пеш шокшын малышым . (P. 50)
 ме рушарнян коктын толынна . (P. 50)
 пӧрт омсашат , клатынешат кугу кӧгӧным сакыктем . (P. 50)
 шке пашам пытарен , еҥыныш кайат . (P. 50)
 леведышым пӧртыным мардеж сӱмырен . (P. 50)
 колым еҥырем . (P. 50)
 эре еҥым сӧрвалыман . (P. 51)
 мемнан ик паша гына ыле - колышо-влакым тояш . (P. 51)
 ик йӱдым , вес йӱдым малат пулдырышто . (P. 51)
 вӱт йӱаш кает гын , мӧҥгеш - оньыш километрым коштат . . (P. 51)
 мыйым порым ыште ! . (P. 51)
 тиде кеҥежым , пычкемыш йӱдым тольо . (P. 51)
 марий поплан имньым ужален . (P. 52)
 нуно теле гоч чодыра озалан пашам ыштеныт . (P. 52)
 тӱшкалан неле гын , посна пашазыланат неле . (P. 52)
 кидшылан шокшын чучеш . (P. 52)
 паша ергылан пеш келша . (P. 52)
 ӱдыръеҥлан курымеш ача-ава суртышто илыман огыл . (P. 52)
 тудо ачажлан чомам налыкта . (P. 52)
 тыйат ӱдырамашым сайлан шотлаш тӱҥальыч ? (P. 52)
 тыге тудо пойан Ондри дек тарзылан кайыш . (P. 52)
 пашазе-влак посна-посна колоннылан шелалтыт . (P. 52)
 вате корнылан киндым пуа . (P. 52)
 тудо памаш деке вӱтлан ошкыл колтыш . (P. 53)
 мландым карген  ӱдымек , кунам киндылан шуат ? (P. 53)
 кугечылан толам . (P. 53)
 кажне кечын вес кечылан урокым ямдылен коден . (P. 53)
 кызыт кок минутлан канымашым ыштена . (P. 53)
 кугыза вич кечылан шке декше Кудашнурыш ошкыльо . (P. 53)
 ойар кеҥеж кечылан , сылне пӱртӱслан калык куана . (P. 53)
 ик Шайра ӱдырлан мыйын  чӱлт ушем кайен ыле . (P. 53)
 ик теҥгелан книгам нальым . (P. 53)
 оксалан пашам ышта . (P. 53)
 таче кечылан кумшо бригада ныл гектарлан утларак куралын . (P. 53)
 ватыже лу ийлан рвезештше гай писын тарванылын . (P. 54)
 колхознаже пойан вольыклан , шурнылан . (P. 54)
 22 ияш Эчей чурийлан сӧрале огыл гынат , - - . (P. 54)
 тулар марийлан яллан эн поян Осей толын . (P. 54)
 Сергей ден Унавий арнялан ик гана да ужашак тыршеныт . (P. 54)
 шийме тарлан агунлан пут уржам йодеш . (P. 54)
 кайыкшылан кӧра мурыжо . (P. 54)
 кеч тӱняште ола шуко пеш , но Йошкар-Олалан мо шуеш ! (P. 54)
 тыйын сынет чыганлан ок тол . (P. 54)
 куку иге еҥ пыжашеш кушкеш . (P. 54)
 пычалым кучен , сареш колена . (P. 55)
 тудын пондашыже оҥылаш гыч кыдалыш шумеш кушкын . (P. 55)
 пеленем шыдаҥым изи мешакеш конденам . (P. 55)
 шулдо сату шергеш возеш . (P. 55)
 марий-влак тудым поро тосеш , родеш ужыт . (7:55)
 тазалыкешет йӱ(ы)н колто ! (P. 55)
 таче толмашешем чесым ямдыле . (P. 56)
 кужуеш ом код тышак . (P. 56)
 шыде шомакеш тудо ялт аптранен . (P. 56)
 вӱт йӱкеш да кенета пуалше мардежеш нимат ок шокто . (P. 56)
 ур коваштыжымат тудо Павыллан пел акеш ужален . (P. 56)
 кечеш ик олмам коч ! (P. 56)
 тудо кечеш кум тӱжем кермычым опта . (P. 56)
 луй кож гыч пистышке , писте гыч нулгышко тӧршталтыш . (P. 57)
 таче эрденак мый садышке лектым . (P. 57)
 осал кышам от тошко гын, осалыш от шу . (P. 57)
 колымшо идалыкыс тошкалын . (P. 57)
 оза кува вес пӧлемыш омсам почо . (P. 57)
 ӱпшӧ кыдалышкыже шумеш кеча . (P. 57)
 Икса тыште кумда, шӱдӧ метрышкат шуэш дыр . (P. 57)
 бригадыже 145 еҥышке шу(ы)н . (P. 58)
 ынде сӱремыш тора огыл . (P. 58)
 шкеже вара кузе юмыдымо еҥыш савырненат ? (P. 58)
 марий омашыште шинча . (P. 58)
 пиал - погышто огыл , а йӧратымаште . (P. 58)
 мартыште кумло ик кече . (P. 58)
 тудын шӱмыштыжӧ ала-мо тарваныш . (P. 58)
 касвелыштыла лӱп-лӱп пычкемыш . (P. 58)
 кол кучышышто еҥерыште коштеш . (P. 58)
 индеш йочаште икте веле эгзаменым пуэн ыш керт . . (P. 59)
 арняш пашам кум кечыште ыштен шуктен . (P. 59)
 1933-37 ийлаште тудо школышто марий йылмым туныктен . (P. 59)
 ик жапыште одо коклаште пеш тале еҥ лийын . (P. 59)
 Сакар тутлан чылт Нӧнчык патырла чучеш . (P. 59)
 омсам тӱмырла перкалаш тӱҥалыт . (P. 59)
 марий вате огеш вашке моло пассажир-влакла . (P. 59)
 огеш лий тудым оксала налаш . (P. 60)
 чодырам аракала ужален . (P. 60)
 сӱанла модыт . (P. 60)
 Павыл дене паҥгала модаш тӱҥална . (P. 60)
 марла - рушла ойлаш . (P. 60)
 ныл тракторге ӱдырамаш-влак виктарат . (P. 60)
 пӧръеҥ пашаге , ӱдырамаш пашаге , ыштен шукташ каньыле
 огыл . (P. 60)
 Сану капге чытыра . (P. 60)
 ындыже пӱя урылтшаш уке : кок могырге кӱ оптымо . (P. 60)
 тый отыл гын , имныге , пӧртге йӱлена ыле . (P. 61)
 Йашай вате китшыге йолжыге чытыраш тӱҥале . (P. 61)
 а вӱта гыч имни-влакым луктын улыт . (P. 64)
 вуй мучаш гыч йол мучашке кум гана шӱгарым ӱштылыт . (P. 64)
 Москва гыч тыш шумешке еҥ ойлымо кузе шокта ? (P. 64)
 Клавий чодыра гыч вес вел гычла толеш . (P. 64)
 вувер еҥ кӧргышкӧ пылыш гыч пура , умша гыч пура . (P. 64)
 тудо весыжым нерсузо гыч мушкында . (P. 65)
 тудо куэ вуйышто ӱп гыч кеча . (P. 65)
 ялче гыч купеч лийын . (P. 65)
 тыгай уржа гыч ыштыме киндым кочкын . (P. 65)
 и йумо айдемын ӧрдыжлужо гыч ӱдырамашым ыштен . (P. 65)
 таче гыч мый канаш тӱҥалам . (P. 65)
 кок минут гыч Москвам колыштса ! (P. 65)
 шинчын толшо кок еҥ гыч иктыже мландыш тӧрштен волыш . (P. 65)
 айста чыланат ик пушеҥге гыч наҥгайена . (P. 65)
 нуно ик кугу мешак гыч шурным нумал толыт . (P. 66)
 тудо пошкудо-влак деч оксам ондален погыш . (P. 66)
 мландымат ял деч налын . (P. 66)
 ынде Масканур тӱня деч ойырлен ок иле . (P. 66)
 имне пормо деч шылын кудалын . (P. 66)
 кучо мыйым пурен кайыме деч . (P. 66)
 шукыжо марий улмышт деч вожыл коштыныт . (P. 66)
 Юл эҥер Какшан эҥер деч келге . (P. 67)
 изаж дечын чот поя . (P. 67)
 но те коллектив деч ӧрдыштӧ шогеда . (P. 67)
 капка ончылан нигӧат ок код . (7:67)
 тудо имне ӱмбалан кудывечыш толын пурен . (P. 67)
 ме аҥа ӱмбаке миена . (P. 68)
 Айдуш ломым налеш , адак пӧрт велке рӱзалта . (P. 68)
 тышечынат корно клат деке шуйна . (P. 68)
 йумо кӱшнӧ , кугыжа мӱндырнӧ . (P. 68)
 пӱнчӧ кыдалне мӱкш модеш . (P. 68)
 шем пылже толыт умбач чарныде . (P. 69)
 эша ыште мыйын сурт деч шке суртышкет кӱварым . (P. 69)
 корем денат , кӱшычынла , вӱт йоген вола . (P. 69)
 кожеран корем покшеч алаша пакман йорта . (P. 69)
 кинде ӱмбач гына когарга . (P. 69)
 киса-влак укш гыч укшыш тӧрштылыт . (P. 71)
 марий карт-влакымат иян кулжо-влакеш ужеш . (P. 71)
 морко-влакын уло ик оҥай йомакышт . (P. 71)
 фабрик ден йаллам корно иктыш ушалеш . (P. 71)
 пеледышлаште кечыгут мӱкш ызген . (P. 71)
 ӱдыр-влак тыманмеш класслашке шаланен пытышт . (77;71)
 Пӧтырмыт мийымешке Валериймыт чайымат йӱ(ы)н налыт . (P. 72)
 ече дене таҥасымашке Толямытге каеныт . (P. 72)
 теве адак Пуялмыт коштыт . (P. 72)
 Эрвика ден изаже йолташмыт деч вараш кодыныт . (P. 72)
 удырамашмытланже каньыле огыл дыр ? (P. 72)
 кумло вич ӱдырамаш . (P. 72)
 отышты тумо , писте , пӱкшерме кушкыт . (P. 73)
 авашт почеш изиракше шортын коштыт нюслалтен . (P. 73)
 пушеҥгыже чодыраште лышташлажым шаралта . (P. 73)
 ачамын шольыжын ӱдыржӧ . (P. 77)
 Йыван - сай марий ; ушыжо пӱсӧ . (P. 77)
 пушеҥге-влак лышташыштым тарватат . (P. 77)
 мыйын моло шочшем уке . (P. 77)
 вӱдет ала уло ? (P. 77)
 мый тый денет пырля кайем . (P. 77)
 шинча ончыкем олма возо . (P. 77)
 кайашет жап , Петя . (P. 77)
 пӧртыштӧ пӧръеҥ ден ӱдырамаш мутланен шинчат . теве
 ӱдырамашыже пеш кутыра , пӧръеҥже пеш колыштеш . (P. 78)
 марий ӱдырет - мотор ӱдырет , олма шӱргет , шымавуч могырет . (P. 78)
 аваже вӱтлан кая, ӱдыржӧ пӧртеш кодеш . (P. 78)
 тыйын эргычет вуйлата . (P. 78)
 ӱдыремже , веҥымже , могай улыт ! (P. 78)
 еҥ кокла гӱч ала-кудыжо каласыш . (P. 78)
 тынаржым мый налам , тунаржым тый . (P. 78)
 кушто ынде тудым кычалашыже ? (P. 78)
 а молан тынар мӱндыркӧ кайендаже ? (P. 78)
 урем тич калык : имнешкышт - кудалыштыт, йолешкышт -
 куршталыт . (P. 78)
 шӱшпыкышт мурат ердене кечывалым , кастене да йӱдымат . (P. 78)
 тыйым , чӱчӱем , йӱштылаш наҥгайаш  каласышт . (P. 79)
 а тый , Павыл изаже , мо кӱлешлан солашыже лектынат ? (P. 79)
 эҥер воктен корныжат кужурак . (P. 79)
 вӱд  сер кӱшныжӧ турарак . (P. 79)
 кава деч кумдарак , келгырак шонымет . (P. 79)
 шинчапунжо деч кӱшнырак сусыр олмо уло . (P. 79)
 лум кагаз деч ошо . (P. 80)
 ачат деч кугу лийын от керт . (P. 80)
 тылеч сайын мутланен ом мошто  . (P. 80)
 тый шкеже утларак чоя улат . (P. 80)
 вес пӧлемже утларак кугу да волгыдо . (P. 80)
 тембакырак лий ! (P. 80)
 чынак , шкемынат оксам уло , но шагалрак . (P. 80)
 но вет илышыште сайже уда деч шукырак . (P. 80)
 кузерак тазалыкет ? (P. 80)
 эргым , молан тыге ойлет ? - лӱдынрак пелештыш ачаже . (P. 80)
 мылам эн шерге тиде поро мланде . (P. 81)
 тушто ладыра деч ладыра пушеҥге кушкеш , тушто мотор деч
 мотор саска шочеш . (P. 81)
 векат , ава нигӧ деч куатан . (P.  81)
 ӱдырамашын кугу вийже ик мыйыште веле огыл вет . (P. 82)
 а ырыктен кертат тый мыйынлак ? (P. 82)
 мыйынымат ик имнем налыныт . (P. 83)
 туге гын тыйын суртыштет улына , тыйыныште , ачаже . (P. 83)
 а меже , моло кок тӱшкаже , мом ыштена ? (P. 83)
 уремыште кум ырвезе ошкылеш . нуно-влак марий улыт . (P. 83)
 шке ялышкыже пӧртылын . (P. 84)
 шке мыйым вашкыктет . (P. 84)
 шкеже куш каен вара ? (P. 84)
 шкендан йалже вара куштырак лиеш ? (P. 84)
 пошкудо пошкудылан еҥертыман , йӧсӧ годым икте-весылан
 полшыман . (P. 84)
 ме ынде Вера дене икте-весынам огына умыло . (P. 85)
 иктынам-весынам ужын , кутыраш тӧчена . (P. 85)
 тиде - шойя . тудо ӱдыр тиде марий дене венчайалтын огӱл . (P. 85)
 луй саде рожышко пурен кайыш . (P. 85)
 молан теве нине ушкал-влак таза , тичмаш улыт ,
 а нунышт - йавык ? (P. 85)
 тиде сар дене . (P. 85)
 ӱстембалне шым книга уло . тиде - марий книга . (P. 85)
 уремыште лу ырвезе модеш . нунын кокла гыч визытше
 але пеш самырык улеш . тиде-влаклан пӧртыш пураш жап шу(ы)н . (P. 86)
 тиде ме кушко кайена ? (P. 86)
 пашашке пижмет тудо пеш сай . (P. 86)
 тугай еҥым тӱняште шуко ужынам . (P. 86)
 тыгай годым , таҥем , илаш сай . (P. 86)
 а шоҥгын йылмыже тугай лывырге , тугай ныжыл , тугай ӱшандарыше -
 шуко артист кӧранен кертеш . (P. 86)
 мый тынар кондем , сита мо ? (P. 87)
 тынаржым мый налам , тунаржым тый . (P. 87)
 молан тынар азапланашыже ? (P. 87)
 шинчатше , шинчатше , ах ! - мо тугай ? тунар шеме , тунар келге ! (P. 87)
 мыняр кӱшкӧ кӱзет , волен возаш тунар лӱдыкшӧ . (P. 87)
 кунам срок лектеш , тунам веле каем . (P. 87)
 тыге шӱшпык гына пеш сылнын да яндарын мурен кертеш . (P. 88)
 кӧ-влак пум кондат . (P. 89)
 чот перышт ? вует гыч , моч гыч ? (P. 89)
 тыште кум книга уло . моштыжо тидын нерген возымо . (P. 89)
 кӧ дене илет , тудын дечын койышым погет . (P. 89)
 а мом ме тыште шогена , айда мемнан дек ! (P. 89)
 тый толат мо ? (P. 89)
 могай шовычым пидаш , авай ? (P. )
 ай , могай  мотор йоча ! (P. 89)
 мемнан илыш кызыт тугай , могай ожно омешат кончен огыл . (P. 89)
 тый палет , кунар ойгым тудо мыланна конден . (P. 90)
 а чодыраште мыняр коштыныт ! (P. 90)
 чыланат действийым мынярын ыштымым умылтарат . (P. 90)
 кунам тудо нимом ок ыште , тунам тудым утларак йӧратат . (P. 90)
 мый йӧратем тугай жапым , кунам ландыш пеледеш . (P. 90)
 оза кушко колтен , тушко каен . (P. 90)
 чодыраште ме тугай верым му(ы)нна , кушто эҥыж йошкаргын гына коеш . (P. 90)
 Лукаш кузе кутыра , тугак ышта . (P. 91)
 кузе нунын деке Вера толын , тудымат шижын огытыл . (P. 91)
 а тый иктаж-могай газетым налат мо ? (P. 93)
 пижын ончена - ме але нуно , кудыжо-гынат сеҥыман ! (P. 93)
 керек-кӧланат шочмо кундем шерге . (P. 93)
 тудо кӧ деч гынат " кузе эгзаменда ? " манын йодеш . (P. 93)
 тыгеракын кече мучко пашазе ала-мыняр шӱдӧ пудым нӧлта . (P. 94)
 иктаж кум минут гыч . (P. 94)
 нимо деч ит лӱд ! (P. 95)
 тудо нимо титактыме гай койын шога . (P. 95)
 шинчеда вет : нимынярат лӱшкаш ок йӧрӧ . (P. 95)
 южышт деч уверат уке . (P. 95)
 кажнылан шке шочшо шерге шол . (P. 95)
 молыжым эрлаш кодем . (P. 95)
 мый дечем моло . (P. 95)
 тый дечет весым мый нигӧмат ом нал . (P. 95)
 иктат толын огыл . (P. 95)
 чыла еҥат , чыла калыкат икте-весыжлан йолташ лийже . (P. 95)
 кажне кечын . (P. 95)
 миллион-влак сӧйыштӧ орланат . (P. 98)
 кок мераҥым поктет гын , иктыжымат кучен от керт . (P. 98)
 ик тумына кум игым луктын . (P. 98)
 вич гана визыт коло визыт лиеш . (P. 98)
 Иванын йочаже нылыт . (P. 98)
 курымын нылымше ужашыже , ала пелыже гын . (P. 100)
 иктат пеле (P. 100)
 жап нылытат пеле (P. 100)
 луй коваштым лу теҥгеат пелеш ужален колтышым . (P. 100)
 ончыч нуно кумытын гына улыт ыле гын ,
 ындыже нылытын лийыч . (P. 101)
 мемнан ял гыч чылаже индешын лийына . (P. 101)
 нуно иктаж колын улыт . (P. 101)
 ме кумытын лишыл йолташ улына . (P. 101)
 тудын вич эрге визытынат тазан кушкыныт . (P. 101)
 кумыньыштынат шӱйыштышт йошкар галстук - пионер улыт . (P. 102)
 кумыляннна кок шинельна уло . (P. 102)
 Овопын шочшыжо визытын визынек рад дене кият . (P. 103)
 упшыжо визынекат кагаз дене пӱтырымӧ улыт . (P. 103)
 Вӧдыр деч йыдал-влакым нальым да ушкал йолеш нылынекат
 пидын шындышым . (P. 103)
 вич окнаже визынек шулен . визынекше гычат кече пурен . (P. 103)
 ожно тумо шуко улмаш . (P. 103)
 марий коклаште - - муро-влак моткоч шуко улыт . (P. 103)
 тиде шомак шукыжым ӧрыктарыш . (P. 104)
 а Романын - шуко гыч тӱҥалын шагалыш волен . (P. 104)
 шуко шонет гын , шагал кучет . (P. 104)
 шуко малет - шагал илет . (P. 104)
 ме шукын улына . (P. 104)
 таче пайрем вет . чыланат пайремым ыштат : йӱ(ы)т , кочкыT , мурат . (P. 120)
 кышаже уло гын , пирыжат уло . (P. 120)
 ну , вате , мый адак коштын толам ик арням . (P. 120)
 уло вий дене . (P. 120)
 ик гана шылын куржашат тӧчышна да ышна керт :
 чодыраш мален колтымына годым миен кучышт . (P. 121)
 калык шаланышт . уремыште нигӧат уке . (P. 121)
 уло Элнет тӱр шыпланыш . (P. 121)
 пушеҥге-влак ужаргеныт . кеҥеж толын . (P. 121)
 тый кушеч толат? - мый шыдын йодым . - мый ушкалым
 чодыраш наҥгаенам , пу(ы)м руэнам . (P. 121)
 тудын капка ончылныжо ексыде имне-влак шогат ыле . (P. 121)
 мый таче тудын дек мийышым . тудо ала-могай поэмым лудеш ыле . (P. 121)
 мӱкшым му(ы)нам - - да йолташ-влакӱм ӱжаш тольым ,
 мане . мӱкш-влак кутко-влак ден кучедалыт улмаш . (P. 122)
 Рапке пистолетым гына луктын шуктен ыле , тудын ӱмбак
 неле капан еҥ толын керылте . (P. 122)
 ик изаже война деч ончыч тыште пашам ыштен ыле .
 кызытше армийыш каен дыр . (P. 122)
 тунам мый шинченат омыл : тиде школышто ожно Гоголь тунемын улмаш . (P. 122)
 иленыт улмаш кугызаж ден куваже . (P. 122)
 мыят тыгак илем ыле  . (P. 123)
 ачай , ала шӧрым подылат ыле ? - Чачук пелештыш . (P. 123)
 йошкар ужгам урген пуэт ыле гын , мый тыйым колмешкем ом мондо
 ыле . (P. 124)
 тудо Пӧтыр дене тӧрак нормым темен толеш ыле гын , план теҥгечак
 темын шуэш ыле . (P. 124)
 толын ок тӱкалте гын , ала-кушкен малена улмаш , - кува
 йолым пидын ойла . (P. 124)
 самолет огыл гын , мыйын эргым  пытен ыле . (P. 124)
 авам ок чаре гын , тымартсек мый коленамат улмаш дыр . (P. 124)
 да , оҥай ыле , тыгай чылт чыным возымо газетым лӱдаш . (P. 124)
 кызыт келге вӱдыш пурен , йӱштыл лекташат уто огыл ыле . (P. 124)
 клубышко калык погынен , Москвам колыштнеже . (P. 127)
 мыйым кучынеже ыле , мый лектын куржым . (P. 128)
 мом каласынет ? - правлений членыш пуртымо шотышто ойлынем
 ыле . (P. 128)
 кудывечыш лекса ! (P. 129)
 ынде мый каем , кочай ? - кай , кай , эргем . (P. 129)
 тол-йа , пурен ончо ! (P. 129)
 пу-ян , ончалам . (P. 129)
 кочмет ынже шу ! (P. 130)
 кеч-мом ыштыза (ыштӱже) , кайемак ! (P. 130)
 тудо пеле йӱкын , Лукаш ынже кол манын , мыланем ойла . (P. 130)
 мӱкш ончалже манын , шудо чеверын пеледеш . (P. 130)
 трактор гына кайже ыле - тунам куралам ыле . (P. 130)
 тый каласышыч : ия налже ыле тиде азам ! (P. 130)
 айда мемнан деке ! (P. 131)
 мый кайем , а тудо тек воза . (P. 131)
 тудо тек возыжо ! (P. 131)
 айда кайже , ит кучо ! (P. 131)
 мыланна шуко тунемашна кӱлеш . - шуко тунемашна кӱлеш -
 мыланна шуко тунемаш кӱлеш . (P. 132)
 коваште ньыкташыже ынде тыйын пашат . (P. 133)
 мо , манеш , кечашет сай ? (P. 133)
 тудо толаш лие . (P. 133)
 авай , мыйымат пареҥге шындаш наҥгает ? (P. 133)
 тудо мыйым кинжал кучалташат туныктен . (P. 133)
 мый туныктем имне ончашет . (P. 133)
 мыланем имньым кычкаш шӱдыш . (P. 133)
 мыланем сомыл ышташ полшо  ! (P. 133)
 нуно , нигунам ойырлаш огыл манын , ваш-ваш мутым пуэныт . (P. 133)
 шӱргӧ мушкашта - мушкашланда сай совыным пыштенам ыле . (P. 134)
 толынам , мыйым палашта . (P. 134)
 уржам ӱдаш жап шу(ы)н . (P. 134)
 а мом кугун шонашыже ? (P. 134)
 чыным ойлаш гын , тендан верч сыренна . (P. 134)
 молан моктанаш огыл мыланна ! (P. 134)
 ех , кызыт кол кучаш каяш ыле . (P. 134)
 лияш ыле мыланем изиш рвезырак . (P. 134)
 Раманлан эре конторышто шинчылтман . (P. 135)
 илыш деч почеш кодман огыл . (P. 135)
 ӱдыр - ӱдырлан мотор лийман . (P. 135)
 имне - имньылан вийан лийман тиде возым курык ӱмбак
 шупшын кӱзыкташ . (P. 135)
 тиде пӱя кая , уэш пӱялыман лиеш . (P. 135)
 восстанийым изиш варарак ыштыман ыле , Сергей ӧкына . (P. 135)
 арака чаркам ен ончылнысо еҥлан пу(ы)ман улмаш . (P. 135)
 таче тиде пашам пытарыман ыле . (P. 135)
 ынде кумышто частьыш логалмыла ыле , но
 очыни , таче логалаш перна . (P. 136)
 омса пералтыше еҥже . (P. 136)
 чемоданым мӱшыжо мый лийынам . (P. 136)
 еҥ чаманыше улыда улмаш . (P. 136)
 тыгай мут ойлышым колында . (P. 136)
 Оляна шкаланже шке каласыше лиеш . (P. 136)
 шопкеште шиштын чӱҥгымӧ рожшо уло . (P. 137)
 мемнан толмо корно . (P. 137)
 марий шогымо пушеҥгылан тура мланде ӱлык волен огыл . (P. 137)
 Йыландан вуй руалме верже . (P. 137)
 черлым эмлаш шогалтыме улат . (P. 137)
 тый калыкын мондымо улат . (P. 137)
 тый мондымо отыл . (P. 137)
 пушеҥге ру(ы)мо тушто кия . (P. 137)
 омсам почмо . (P. 137)
 окнашке ош шовычым сакыме . (P. 137)
 куважын шымакш кудалтымыжым ужо . (P. 138)
 олашке мыйын кайымем шуэш . (P. 138)
 чевер шошо толмылан пӱтынь тӱня куана . (P. 138)
 тудо мыйын  налшаш ӱдыр . (P. 139)
 ме тутлан чыла семынат полшышаш улына . (P. 139)
 мый олашке кайышаш омыл , Борис тышке толшаш . (P. 139)
 тенийсе шошо мыйын илышыштем эн пиалан лийшаш . (P. 139)
 тыгай сай шоныш дене шоҥгылан ласкан мален колтышаш веле ,
 шӱмыштыжӧ ала-мо тугай лӱҥгымӧ гай йӧсын чучаш тӱҥгалмым шижеш . (P. 139)
 эрлашым ерденак мыланна Юл векыла лектын кайышаш ыле . (P. 139)
 тудын деч мыйын ойырлышашем уке . (P. 140)
 удырамашлан кечывал кочкышым шолташ кайышаш уке :
 тушто кочмо вер уло . (P. 140)
 кайышашыже кайже ! (P. 140)
 мом шонет , керемет ? марийым сеҥышашым мо ? (P. 140)
 мемнан - ме паша ыштышаш годым тӱнӧ модын коштшаш она ул . (P. 140)
 таза лийшашлан йӱштылына . (P. 140)
 тудо кече волгыдым уждымо еҥ . (P. 141)
 мо тый окса уждымо улат мо ? (P. 141)
 тудо шке кнагам шинчыдыме ыле . (P. 141)
 Очий дене ик ганат мутланен кертдымыжым тудо пеш кугу
 пиалдымылан шотлен . (P. 141)
 мом ерла мемнан ыштыдымым шке палена . (P. 141)
 а таче куралдымыже кузе . (P. 141)
 шылым уждымылан шодат шыл . (P. 141)
 тудо мурен мошта . (P. 142)
 тудо куржын толеш . (P. 142)
 Сергей кылмен помыжалтеш . (P. 142)
 йер серыште , вӱт ӱмбакыла важык тайнен ,
 кугу нолго-влак шогат . (P. 142)
 тудын оралтыжым ончен , шӱм коршта ыле . (P. 142)
 ик ӱдыржӧ логар пуал колен . (P. 143)
 таче тушко шоҥгыжо , изиже олымбал темын погыненыт . (P. 143)
 тидым пален налын , Макси мӧҥгӧ толеш . (P. 143)
 мӧҥгӧ толынжо мом ыштем ыле ? (P. 143)
 тудо куржын толын пурен лектын кайыш . (P. 143)
 ала-могай айдеме , кужу шинельым чиен , картузым комдык
 упшалын , ялыш пурыш . (P. 143)
 йорло пашазе армийыш чумыргышт . шӱкшын чиен , пеле шужен ,
 сайын чийыше , чот кочшо ошо-влак ваштареш шогальыч . (P. 143)
 лӱдын кайышым . (P. 144)
 илыш эре тыгак иктӧр тыныс эҥер гай йоген шоген огыл . (P. 144)
 шке шонымашетым чыла возен пу , ме шымлен лектына . (P. 144)
 тышке толде от керт . (P. 145)
 тыйын мутетым нойыде колышташ лиеш . (P. 145)
 йӱд-кече малыде , шкемым чаманыде погымо окса . (P. 145)
 сонарзе-влак кочде-йӱде вигак чодырашке кайышт (P. 145)
 сурт оза кӱштыде , мурыштымат огыт муралте . (P. 145)
 мемнан толде , те пашам ида тӱҥал (P. 145)
 тудо улде мо , моло кӧ (P. 146)
 тунемдеже , Клавийын койышыжым умылен налаш ӱнар ок сите (P. 146)
 нур куралде кодеш (P. 146)
 пашажым пытарымеке , тудо тышке толшаш (P. 146)
 тудын кайымекше , ме тул воктен ятыр кутырышна (P. 146)
 Новак мийымешкына колен огыл (P. 147)
 колхоз почылтмешкак , имне деч посна илаш логале (P. 147)
 тудын имньыже , лумыш логалмеш , вуйым сака (P. 147)
 тыге тулык икшыве лийын илымешке , мӱкшиге лийшаш ыле (P. 147)
 южышт , пасу гыч толшыла , викак пуреныт (P. 148)
 олаш кайшыжла , тудо мемнан деке пурышаш (P. 148)
 вӱдыштӧ йӱштылшыжла , кидысе шергашыже кӱэш тӱкнен (P. 148)
 Иванын волышылаже шергашыжым еҥ луктын налеш (P. 148)
 пашам ыштымыла , айдемын уш-акылжак , кумылжак вестӱкемеш (P. 148)
 эр годсек йол ӱмбалне шогылтмемла , йолем шумо (P. 148)
 изи (ы)рвезе пурышынак кычкырале (P. 149)
 ватыже капкам почшынак пелештыш - - (P. 149)

 78 современный марийский язӱк. синтаксис сложного предложения.
       йошкар-ола 1961.
       (Tхис техт цонтаинс тхе ехампле сентенцес оф тхе граммар.
       Pаге нумберс аре схоwн ин брацкетс афтер тхе сентенцес.)
 колхозникат , пашазат , инженерат , поэтат - кожмак улына
 чыланат . (P. 3)
 рвезе калык мутлана , воштылеш , куана . (P. 3)
 шыже кече кӱчык : теве кечывал ыле , ынде рӱмбалгашат
 тӱҥале . (P. 3)
 теҥгече йӱр лийын, да таче корно лавран . (P. 5)
 частьыш колтымо пытартыш письмам мӧҥгеш толынат ,
 мӧҥгысӧ адресетым шарналтышым . (P. 5)
 чевер кече ончале , чыла лавра кошкен кайыш . (P. 5)
 чевер кече ончале , да чыла лавра кошкен кайыш . (P. 5)
 чевер кече ончале , садлан чыла лавра кошкен . (P. 5)
 йырваш пеледыш ӱпшалтеш , мӱкш ызгалтеш , кайык муралта ,
 коклан лыдырге мардеж пуалеш . (P. 6)
 когой большевик манме мутым шукертак колын , туге гынат
 кӧжым-можым умылен шуктен огыл . (P. 7)
 Микушын чонжо пудраныш , тӱсшат вашталте . (P. 7)
 ик оралте гыч вес оралтыш миен-миен пернена , шот уке : я пий
 опта , я савар кӱкшӧ , я озаже ок мале . (P. 7)
 сай илышым тый ужнет гын , кожмак лиашет кӱлеш . (P. 7)
 кӧ пашам ок ыште , тудо ок коч . (P. 7)
 кӧм вучет , тудо толеш . (P. 7)
 аваже олашке тунемаш колтынеже , ӱдыр шочмо ялже
 гыч нигушкат ынеж кай . (P. 8)
 мый шочынам , кунам кӱкшӱ лум пургыж леведын ялым , да
 поран лӱшкен . (P. 8)
  " куэр " колхозын членже-влак тудӱм председательлан сайленыт ,
 да Максим кызытат колхозым вӱйлата . (P. 8)
 Пӧтыр тунам раш шинчен : суртышто кинде ыле , урлыкашланат ,
 кочкасат тошто киндак сита ыле , адак эвай апшат пашаланат
 окса дене огыл , эре кинде дене наледен . (P. 8)
 Сакар кож йымак толын шуо , онча : умбаке  лум йогымо пале уке . (P. 8)
 Москван Озаҥ вокзалышкыже пуракаҥше ужар поезд толын шогале ,
 вагонла гыч калык кутко гай лекташ тӱҥале . (P. 9)
 кӧ илышым куштылгын онча , тудо нигӱнамат чын илышым огеш уж . (P. 9)
 ояр . Сергейын вуй ӱмбалныже кӱрен шыҥалыкла нугыдо пурак ден тар
 шикш шога , да пылдыме каваште вудакан кече онча . (P. 9)
 но , айда-а ! кычкыралын шо-ик шӱшкалтен колтыш , да имне мардежла
 ончыко чыма (P. 9)
 Гаврилов Ваня тӱҥалтыш школым " отлично " отметка дене тунем пытарыш ,
 да тудым визымше классыш кусарышт . (P. 9)
 завод шӱшкыш . ик смена вашталтеш , вес смена пашаш шогалеш . (P. 10)
 тудын тӱсшӧ ошемын , шинчаже лыдыкшын онча . (P. 10)
 эх , Мичий , Мичий , тый пеш поро кумылан улат . ынде тый кушко наҥгает ,
 тушко каем , тый мом шӱдет , тудым ыштем . (P. 10)
 тӱрволак гыч вӱд чыпча , пӧртончыл мучаш ночко . (P. 11)
 мардеж шыпланыш , да йӱр чожгаш тӱҥале . (P. 12)
 бригадир лектын кайыш , а мый шонкален кодым . (P. 12)
 мыланна шоналтен ончаш кӱлеш , а таче тыйын ыштымет
 семын ыштыман огыл . (P. 12)
 тугеже кайза , " Куэр " колхозлан полшыза , а сӱан
 нерген шоналташ кӱлеш . (P. 12)
 шыже кече кӱчык . теве кечывал ыле , а ынде рӱмбалгашат
 тӱҥале . (P. 12)
 мераҥым кудал сеҥаш , кылеш ,  а тый тиде пашаште мыланем полшен кертат
 . (P. 12)
 маска меҥге вуй гыч камвозо да кия , а мый пӱчалан еҥ-влаклан картузем
 дене солкалем , но кычкырас йӱкем ок лек . (P. 12)
 тыге шоналтышат , Верушын шинчавӱдшӧ тольо , но шкеже пӧрт
 ӱлмбаке эре онча . (P. 13)
 жнейка  дене йӱдымат тӱредына , но йудым кылтам пидаш ок лий ,
 а кечывалым огына шукто . (P. 13)
 йолга тулаҥын коммунизмым знамя , историйым умбак волгалтен ,
 да миллион-влак , ӱтыр кумылеаҥын ,
 каят кредалме чапле корно ден(е) (P. 14) .
 лум ӱмбач коклан куржеш ниялтен йӱдвел мардеж , да ий кӱчшӧ
 ден йыштак шӱргым йӱштӧ чывышта . (P. 14)
 теҥыз гае кумба олык кече шокшо ден ыра , да лойгалтын ,
 пуйто солык , шалана йыр ош тӱтыра (P. 14)
 тымык . коклан гына урем гоч йоча-влак куржын вончат , да тыште-тушт
 пий опталтыме йӱк шокта . (P. 14)
 кашакын рӱжге воштыл колтымышт Озамбай коремыш вошт шергылт-шергылт
 каен , да Омылькалан корем йымал арама ден нӧлпержат тудым воштылмо
 гай чучын . (P. 15)
 коклан тудо (Озеров) икмыняр жаплан фонарьжым чӱктен , да тудын тул
 волгыдыжо еҥер умбак восын , лым лийде чӱчкен , йолгышо вӱд ловыкышто
 чыл-чыл йолгыжалын . (P. 15)
 а шочмо-кушмо верла ӱмбалне , вудака каваште , шӱэн гына шӱдыр-влак пырт
 чолгыжыныт , да йырваш чылажат шучко тымык дене авалтын . (P. 15)
 Стапан ден Йыгнат тавадаҥ куржын модыныт . Стапан Йыгнатым
 ончылтен куржын , да тиде кудлаште чодра лоҥга гыч пычал йӱк шоктыш .
 Стапан вигак тӱҥын шогале . (P. 15)
 ӹкмыняр шӱдӧ метрым волымек , уэш кӱш чоҥештен кӱзашлан пик гыч лекте ,
 да лач тиде жапыштак Лозневой ужо : тудын фюзеляжше гыч ныл бомба
 мучыштыш . (P. 15)
 пычкемышалтме вашеш немец-влак кугорно дене каймым чарнышт , да тиде
 жапыштак чодраш кодшо  Волошиный полкысоеҥ-влак чумыргаш тӱҥальыч . (P. 15)
 южгунам шинчамлан лудо чоҥештен волымо гаяк койын колта , да тунам
 кидем шкеак пычалым кормыжта . (P. 16)
 кызыт мемнан элыште калык озанлык виян нӧлталт шога да кумдан
 кучылтмо сатӱлан ак эреак волталтеш . (P. 16)
 пӧрт еда - Ильич лампе тул да радио кутыпа чот . (P. 16)
 йӱр эртен кайыш , да уэш кече ончале . (P. 16)
 мый ик семык годым ала-могай сомыл дене нунын деке пуренам , да
 Якуш кува мыйым кочкаш шынден . (P. 16)
 помощникым тӱткын ончальыч , да тудо ыҥлен шыргыжеш : " рубежым мланна ,
 йолташ-шамыч , кӱлеш аралаш сеҥымеш " . (P. 17)
  " Куэр "колхозын членже-влак тудым председательлан сайленыт , да Максим
 кызытат колхозым вуйлата . (P. 17)
 теве тачат олык ӱмбак ончалын , шӱҥа ӱвпала койшо калыкым ужын ,
 да шӱм-кылжылан изин-кугун веле чучын колта , пашашке ӱжеш . (P. 17)
 пытартыш вич-куд ий тыште пазар лийын огыл , да томшыклан ӧрын
 ончат . (P. 17)
 Комиссар Ванькалан куп коштымо нерген ойленам , да тудо мелиораций
 ушемым ышташ пижеш веле . (P. 17)
 ладемыр Максин тӱҥалмыж почеш тиде вакшым Озамбай вашполыш
 комитет налын , да кок ял дене ачалаш тӱҥалыт . (P. 17)
 сергей каймек , ятыр жап лийын , да Олю , эртньым налын ,
 монча шеҥгек каен , эҥыжым погаш тӱҥалеш . (P. 17)
 Яндышев шке ӧреш . вара  " лийжак " манын ойла : " ялсовет деч
 ражрешенийым налам , да эрлак йоча-влак дене пырля кӱсотым эрыкташ
 тӱҥалына " . (P. 18)
 тага пире вуйкоҥрам тӱкешыже сакалта , да чыланат ончыко ошкедаш
 тӱҥалыт . (P. 18)
 пеш чот горячка почылто , да туйо Маша кок арня чоло колоткаш
 вочшаш гаяк кийыш . (P. 18)
 Гаврилов Ваня тӱҥалтыш школым " отлично " отметка дене тунем
 пытарыш , да тудым визымше классыш кусарыш , да тудым визымше
 классыш кусарышт . (P. 18)
 тиде жапыште , очыни , эше ик снаряд танкыш логале : моткоч чот
 пудешталтме йоҥгалте , уло пасум сургалтарен колтыш , да нугыдо
 тул ора кӱшкӧ-кӱшкӧ чымалт кӱзыш . (P. 18)
 тыйын толмет нерген мый обкомыштак кольым . мемнан кантоныш
 каенат маньыч , да вигак шижым . (P. 18)
 Овоп пӧртышкӧ толын пура , да вара Йыван вате акажат куржын толеш . (P. 19)
 ме ужына : все велне комбо-шамыч кияк коклаште когоклат , да лудо-шамычат
 кояльыч , да игышт вужге легылдат . (P. 19)
 Кремлевский дворец гӱжлана , океанла , мыняр делегат да мыняре уна !
 да кажнын чурийже тунаре куанле , да кажнын шӱм-чонжо куатлын ,
 ӱшанлын цыртка , саламлен кушкын толшо элнам . (P. 19)
 кантонышто улшо чыла кредит ушемым иктыш ушашлан кӱштымаш толын ,
 да Эвай Пӧтыр кодшо арвержым , кӱртньӧ сатужым сдаяш ямдылен
 шоген . (P. 19)
 кулаклан яллаште але марте сорлыкым чиктен огытыл . изишак нуным
 ме тӱкалтен улына , да нуно путырак сӱмсырештыныт . (P. 19)
  " чын , Начий , тол-яшн тышке , - каласыш туныктышо . Начийлан
 тиде мут " отлично " манмыла чучо , да Тамара
 Викторовна дек куанен ошкыл мийыш . (P. 20)
 Пӧтырын изаже , Элексей ачажлан , апишат эвайлан ,  тореш лийын шогыш ,
 да тудым Эвай вашке посна луктын колтыш . (P. 20)
 сай уверже лийылдале , да толде чонем ыш чытал . (P. 20)
 погынымаш деч ончыч , адак погынымаш годым куп коштымылан
 ямдылалтмаш раш ойыртемалтын , да Вачай куанен , южгунамже
 мокталтенат пелештен . (P. 20)
 Палаги земльный комиссийыс йодмашым пуэн , да тудын почеш комиссий
 сельсоветлан Омылькан суртшым описатлаш колтен . (P. 20)
 Верукын ачаже - Йывайка йорлынрак илен . вольыкшо , погыжо
 ситышын лийын огыл , да ӱдыржылан ял радам дене вургемым ыштен
 кертын огыл . (P. 20)
 Оринан моторлыкшо Пӧтырым кенета ӧрыктарен , да тудо ,
 Оринан ваштареш вуйжым савыралын , шинчашкыже ятыр жап годым
 витарен ончен . (P. 20)
 Ванян шӱмыштыжӧ  ушкал-влакым чаманымаш , ты жапыштак нунылан
 шыдешкымаш погына , да шинчавӱдшӧ йорге йоген лектеш . (P. 20)
 Сава эрдене изишак нералтен колта , да тудын капше ала-мо
 дене кылдалтме гай тӱҥеш . (P. 21)
 Оринам тудо (Пагул) шукертсек йӧратен , да шӱмжӧ эре
 шуйгыжеш , коршта . (P. 21)
 уполномоченный-влак кантонышто Яндышев нерген томам мутланеныт ,
 да теле еда кок - кум гана шем полмезе иншпектор толеден кая . (P. 21)
 кас рӱмбалгым шем шыҥалык дене леведмыла пыл пич ретыпен , да йӱд
 гаяк пычкемышалтеш . (P. 21)
 мардеж укеат , чыла пушеҥге тымык омо дене непен шога . (P. 22)
 Микуш ала-мом ойлаш тӱҥалын ыле , аваже шӱрдыл пелештышат ,
 тудо шыпланыш . (P. 22)
 консилиум лийынат , мыйым нервный пӧлемышке кусарышт . (P. 22)
 шужымо ий деч вара илыш вашталтынат, семык пелен Йошкар пеледыш
 пайрем ушныш . (P. 22)
 кече волен . куэ ӱмыл корем гоч возынат , арама вуят шаҥгысе гай
 шийын ок волгалт , шемын-шемын коеш (P. 22)
 южгунам Сергей вате пӧртгыш  лектын каят , Пагул мален кийше Оринан
 воктен миен шинчеш да тудын кӱляш гай йывыжа ӱпшым ниялткала . (P. 22)
 гражданский сар пытымеке , Вавилов дене пырля заводыш кайшымат ,
 кум ий пашам ыштышым . кызыт ачам пеш шӱкшемынат , ӱжаш толам (P. 22)
 Выю кужӱн ойла . тудын мутшым колыштатат , ушлан тӱрлыжат перна (P. 22)
 Олюн оҥыштыжо кок ярым шер . вуйыштыжо шыште тӱсан шовычым кылдыде
 сакенат , кок пылыш мучаштыже ший алга коеш . (P. 23)
 вуемат коршта , могыремат коржеш . (P. 23)
 кукужат муралэш , шӱшпӱкшат шӱшкалта . (P. 23)
 авам дечак пеш лӱдам . имньыжат колыш , оксамат йомдапенам . (P. 23)
 теве илыш кушто : кечат пелта , тулат ырыкта . (P. 23)
 мардеж ваштареш ошкедаш куат шуко кӱлеш : корныжат яклака ,
 мардежшат куатлана веле . (P. 23)
 йӱржат йӱреш , лумжат лумеш . (P. 23)
 кеҥежат эртен кайыш , шыжат толын шуо (P. 23)
 ынде тудо , самырык доярка , лӱштымӧ деч ончыч ушкал
 водарым леве вӱд дене мӱшкеш да ӱйым шӱра . лыге кӱшташат
 каньылырак , шӧрымат ушкал вашкерак волта . (P. 23)
 чурийжат вӱр гай чевергыш , шинча йыржат вӱд нале . (P. 23)
 тыгыдын пудыртылмо кукшо пу пеш чаплын йӱла , шикшыжат шагал
 кынелеш . (P. 24)
 госпитальыште Зыков лӱман пашазе ден (Пӧтыр) пеш сай подо
 ийыч , жӱковат Кронштадтыш наступатлыме годым сусырген . (P. 24)
 танк олмеш трактор лекте пасушко , каныш верым курал-ӱдышна ,
 шурныжат пырдыжла нӧлталт кушко , шулдыраҥе мемнан кумылна . (P. 24)
 кок ий жапыште шочшо чыла самырык вольыкым тӱрыс ончен луктын улына ,
 фермыштат вольыкым шукемдышаш планым кок пачаш эртарен темыме (P. 24)
 колхоз сад мыйын пеш чапле , редакторат моктен кайыш , тудо эше
 очеркым воза . (P. 24)
 олмапушто пеледыш йоген пытыш , пӱкш гай олмат кояш тӱҥале . (P. 24)
 кочкашна киндына ситен огыл , арвамат пеш шергеш шотлышна . (P. 24)
 калык мелнам кочкыт , Тойвиат пвезе-влакшым пукшен ончаш
 коман мелнам кӱэштын . (P. 24)
 мландыжат ужарге шол , пушеҥгыжат ужарге , шочмо-кушмо мландыжым
 кудалтен каяш пеш йӧсӧ . (P. 25)
 кӱшычынат ош йӱксӧ чоҥешталеш , улычынат эрталеш шордо . (P. 25)
 ачийжат уке , авийжат уке , изайжат уке , еҥгайжат уке . (P. 25)
 шуко жап тудын дене вашлийын кертын омыл : ни тудо мый декем
 толын огыл , ни мый тудын деке миен кертын омыл . (P. 25)
 шып . ни мардеж шӱшкымӧ йӱк ок шокто , ни моло нимогай йӱкат
 уке . (P. 25)
 ни кечым пыл ок шойышто , ни мардеж ок пуал . (P. 25)
 уна толешат , уналан вара мом пукшем ? ни ӱй ок лий , ни
 торык ок лий . (P. 25)
 сентябрь тӱлзыште ни шокшо огыл , ни йӱшто огыл . (P. 25)
 кас велеш ни мардеж ыш талышне , ни лум ыш тӱҥал . (P. 25)
 кас мучко йомакым колта . йомакшат ок пыте , шкежат ок нойо . (P. 26)
 ты эҥерыште колат уке, ракат ок иле . (P. 26)
 куват ок коло , ӱдырат марлан ок кае , шем ушкалымат пире ок
 коч . (P. 26)
 покшым кугыза вигак ок пелеште , умылкален , колышт налнеже , а
 Степан вигак рыж-пож толын пурен кутыркалаш тӱҥалеш . (P. 27)
 шольым пакчаш кая да шылын возеш , а мый тудым пий дене
 кычалам . (P. 27)
 нигуш лекде , еҥ-влак шинченыт , а кече-влак шуйнен эртеныт . (P. 27)
 ме унала толын улына , а тый шылын каенат . (P. 27)
 теве южо яллаште индеш пасушко куснылыт , клеверым ӱдаш тарваненыт ,
 машинам наледат , а Озамбайыште тиде шот нимат уке . (P. 27)
 удыр-влак оҥышто ший аршаш рыжгыкта , а йол йымачышт пурак
 тӱргалтеш . (P. 27)
 чодра кӧргыштӧ пич пычкемыш , а чара верлаште шкет шогышо
 кож эше волгыдо дене палдырнен йӱлен шоген . (P. 27)
 ожно мемнан ялыште кок еҥ гына лудын-возен моштен , а кызыт
 тунемдыме еҥ уке . (P. 27)
 теҥгече нимогай лумат уке ыле , а таче йыр-ваш мамык гай
 пушкыдо , куштылго лум мландым петырен шынден . (P. 27)
 тунам ломбо лышташ йоген , мардеж шиалтарен пуэн , а кызыт
 чыла пӱртӱс ылыжеш . (P. 28)
 сита , Авыш иза , ожно озаланенат , а ынде тыланет капут ! (P. 28)
 уланрак кресаньыкын такшат оксаже уло , а йорлылан шуко пӱэн
 огыл тудо (комиссар Ванька) (P. 28) .
 тудын аваже , акашт , еҥгашт лийыныт , нунылан вургемым чикташ ,
 кӱлеш , а Tойвийын калыкын гай кыне нуржат лийын огыл . (P. 28)
 изи ӱдыр-влак йытырарак лийыныт . Майян пунемжат кужу , а Кларан
 шинчаже эше сылнырак , йылгыжалта . (P. 28)
 тиде погынымаште тунемше ӱдыр-влак , пижергым але носким пидын ,
 боец-влаклан колташ лийыч , а пӧръеҥ йоча-влак тӱрлӧ арвер дене
 полшаш ыштышт . (P. 28)
 Элексей кугызат таче  мӧҥгыштыжак . тудо йыдалым ужалаш ышта ,
 а куваже кӱнчылам шӱдыра . (P. 28)
 ала-гушто тораште , эрвелне , война каен шогымо верыште , фугасный
 снаряд-влак пудештылме шоктен , а тиде чодраште ик шемынак шыжымсе
 пеш тымык озаланен . (P. 29)
 кагаз фабрикыште пум - балансым , шӱкшакым кислоташ шолтен кагазыш
 савыраш кӱлеш , а тыште бактерий-влак чыла шке ыштат . (P. 29)
 тылеч вара шыже марте оръеҥ вате ден марийже Епремлан пасу пашам
 ыштен коштыч , а шыжым Эчан меж машиныште ышташ тӱҥале . (P. 29)
 Авыш йӱкым иземда , шкенжым веселанрак ончыкташ шонен , умшажым
 шыра , а кӧргыштыжӧ кишке шолеш . (P. 29)
 Василий нимомат ыш пелеште . газетым ончаш пиже , а ушыжо ынде
 Овдачим шоналта . (P. 29)
 Нурлам шкенжым чараш кӱлеш ыле , а Микуш ден Сакар кӧненыт да
 пырля  каеныт . (P. 29)
 чыла сай плотникым тер ачалаш шогалтенда , а тиде пашам вараракат
 ышташ лиеш ыле . (P. 29)
 автор Карпушын титакшым турлӧ семын иземдаш тырша , а чынже дене
 тудым чот наказатлаш кӱлеш ыле . (P. 29)
 плотник-влак шке кумылын электростанцийым ыштынешт , а правлений
 нарядым ок пу . (P. 30)
 клубышко калык погынен , Москвам колыштнеже , а тый эше
 пӱтыркален шогылтат . (P. 30)
 тудо ( Нургалий ) воктенже шогышо школ директор Александр
 Семеновиш деч йоднеже ыле , а тудыжо " йӧра , кудалышт савырныже "
 маншыла вуйжым тарватыш . (P. 30)
 Межевойжо йӱдым мален , а мый шкежечыр омымат ыштен омыл . (P. 30)
 Олма чевергенат ок шу , а тудо эргыже-влакым олмам рӱзаш поктен
 колта . (P. 30)
 йӱран игечын мемнан ялыште але иктат пӧртым ыштен огыл , а ме эрла
 тиде пашашке лектына . (P. 30)
 тыланда нимогай уверым огыт каласе , а штабыште чыла увер уло . (P. 30)
 пырыс почеш казат кож вуйыш кӱза , а тага кӱзен огеш керт . (P. 30)
 куш моштет , тушко кай , а ме тыйым пукшаш она туҥал . (P. 31)
 - Има , - мане тудо ( Майя ) , - те фронтлан имньым ямдыледа ,
 а ме - шылым . (P. 31)
 ял гыч кодшо кечын гына толшо Матрана , Ведаси да молат зачисткыште
 ышташ тӱҥальыч , а Чопан ден Выльып - заторныйышто . (P. 31)
  " Микуш , - мане Нургалий , - айда имнетым вашталтена . тый Соколым
 ончаш тӱҥалат , а мый - Ястеребокым " . (P. 32)
 ме Эчанлан Верушым налын пуэна . Tый вуй пулчышо аваже лият , а мый -
 ачаже . Эчан эргына лиеш , а Веруш - вуй пулчымо ӱдыр . (P. 31)
 мый врач лиям ыле , тый - сестра . (P. 31)
 ачамын фамилийже - Бондаренко , а мыйын - Сергеев . (P. 31)
 тудо ( Алексеев ) гранатым кудалта , а граната нимат ыштен ок
 керт . (P. 32)
 пире вигак йолгорно дене кудалеш . кудалшыжла ужеш : кум шоҥго тумо
 шога , а тумо йымалне лапка пӧрт шинча . (P. 32)
 ӱшнат кече-влак падамле арняш , а нуныжо тылзым ончык поктат . (P. 32)
 тиде войнаште буржуазий ден помещик-влак шуко миллиард теҥгеаш
 парышым налыныт , а шемер калык йӧршешак кӱчызыш савӱрнен . (P. 32)
 Эреҥер гыч Курманай ялыш эҥер гоч вончен тура каяш гын , кум
 меҥге висат ок лий , а орава корно дене каяшлан куд
 меҥге чоло кадыргылаш логалеш . (P. 32)
 илыш чапле ! кажне кечын еш нӧлталтын пеледеш , а вет первый йолташ
 дечын шарнымаш эре кодеш . (P. 32)
 тиде эрдене Москваште пайремым куанен эртарыме нерген нигӧат шонен
 огыл , а вет столица война деч ончыч кугу куанымаш дене пайремӱм
 эртара ыле ! (P. 32)
 шкенан бригадын паша опытшо нерген мый тидым каласем: бригадыште ,
 мутлан , А. Пименов вашке 58 ийым тема , тудо ятыр ий лиеш плотник-
 лан ышта , а теве П. Ядыков але 24 ияш веле да плотникланат кум-
 шо ий гына ышта . (P. 33)
 тӱжем ий дене лӱшкен купан чодра . ойленыт : " ок лий илышым тушак
 ышташ " , а вот новатор - депутат йолташ рекордный шурным налын , чот
 тыршен . (P. 33)
 Йогор Корий воштылале , но тунамак тудын тӱсшӧ вашталте . (P. 33)
 Валя ынде мыняр еҥлан ойлен колтен , мыняр запискым штабыш пере-
 датлаш пуэн ,, но нигӧ нимогай уверым пуэн огыл . (P. 33)
 эплашыжым мый толын йодыштынат коштым , но иктат сумкам муын
 огыл . (P. 33)
 кажне еҥ , кеч тудо чолга лийже але ӱҥышӧ , сарыште лӱдеш , но икте
 - шагалрак , а весе - чотрак . (P. 34)
 Прокой кугыза йомакым кужӱн ойлыш , тудо эше ойла ыле , но капка
 йӱк кычыри-и-к шоктыш . (P. 34)
 тудо ( Алексеев ) кенета вуйжым нӧлтале , но омо сеҥашак тырша (P. 34) .
 красноармеецын ушыжо тол8о , но кынелаш нигунарат йыжыҥ уке (P. 34)
 модмаш тӱҥалеш . уна-влак вигак нападенийыш каят , но Йошкар-Оласе
 футболист-влак чот модыт . (P. 34)
 Ануш ден Юрикат омса деке тарванышт , но Павыл чарыш . (P. 34)
 аламыняр гана тудо ( Костя ) кутырашат тарваныш , но Лозневой
 тудым лугыч ыштыш . (P. 34)
 пынеге кудвечыш лекнеже , но йоча-влак пӧртончыл омсам петырен
 шынденыт . (P. 35)
 тудо ( Микуш ) кызыт талгыдым ончаш пешак кайнеже , но ошкылаш
 огеш лий . (P. 35)
 Берестовын эргыже университетыште тунем илен , ынде военныJ
 службыш кайнеже , но ачаже колташ ок келше . (P. 35)
 Игнатий кугыза газетым налнезе ыле , но Корий ыш пу . (P. 35)
 Павыл ден Игнатий кыгызат кудвечышке лекнешт ыле , но правленийышке
 Белов пурен шогале . (P. 35)
 Лозневойым Андрей пулышыж гыч кучыш , тудым комдык савырал
 пыштынеже ыле , но лач тиде жапыште чодраште винтовка
 дене лӱймӧ йӱк йоҥгалте . (P. 35)
 Овдачият почешыже лекнеже ыле , но Соколов чарыш . (P. 35)
 Роман , Йошкар Армий шочмекак , шке кумыл дене тудын радамыш
 кайнеже улмаш , но адакат тудым налын огытыл . (P. 35)
 Тоня кажне ушкал деч кече еда пуд утла шӧрым лӱшта , но эн
 чотшо кӱтӱчӧ-влак тыршат : вольык эреак темше коштеш , вӱдымат
 жапше годым йӱктат . (P. 35)
 йорло-влак тыш-тыш , ик цемын ойлат , вес семын куктат , но
 Кауров нуным эре иша , ойлашыт нимат ок код . (P. 36)
 эр кочкышым ыштымеке , чыланат канаш возыч , но Андрей нарыш
 каен огыл . (P. 36)
 Йолташ-влакышт йӱштылаш ӱжыч , но Онтон ыш кӧнӧ . (P. 36)
 кызыт йӱр пеш кӱлеш , но ик кече весе дечат ояр . (P. 36)
 эше пеш эр , но уремыште волгыдо . (P. 36)
 ӱнде мардеж теве иземеш , теве кенета талышнен кая . тӱтан
 вашке чарнышашлык , но тумо деч мӱндырнак огыл , ик шопке
 пеш чот тайныштеш , мардеж дене виян кредалеш , сеҥынеже . (P. 36)
 игече шокшо велыш лупшалтын , но йӱштӧ ден поран шке пашаштым але
 луштарен огытыл . (P. 36)
 пиалым муаш кӱлеш , но вет пиалже шанчаш огыл корнышто ок кийылт . (P. 36)
 эртенат тый пеш кужу походым , колымаш дене кредал каен , но вет тыйым
 эн туткар жап годым тиде сеҥымаш кече ончык наҥгаен . (P. 36)
 воштылаш йӧсӧ огыл , но вет южо электростанций турыс куат дене ок
 кучылталт . (P. 37)
 кум ий почела кеҥеж каникул годым штурвальныйлан пашам ыштенам .
 кодшо ий гына ыштен ыжым шукто , но зато шымше классыште тунемше
 Гапнур шольым мыJым алмаштыш . (P. 37)
 - ш-ш ! шыпрак лий ! - пелйӱк дене ойла Такмак Микале . -
 мый шкетын огыл куржынам , чылан куржынна , но зато мый тудым
 ( Володя Косоротовым ) милицийыш шижтараш йодынам (P. 37) .
 илат , пашам ыштат : омартам куклат , ӱдат , тӱредыт , туге гынат
 киндышт у кинде марте нигузеат ситен огыл . (P. 37)
 йоча-влак адакат шу-ӱ воштыльыч , туге гынат Валя ыш аптране . (P. 38)
 мемнан коклаште шӱдӧ , тӱжемле меҥге-влак , туге гынат тый
 лишыл , яндар чонан улат . (P. 38)
 Дрягин дене тарзылан илаш каньыле огыл ыле , туге гынат Ерофей
 лач тудын декак веле каен . (P. 38)
 Морфий тудым (Кердиным) шуко малтен кертын огыл , туге гынат
 морфий ик жаплан тудын ушыжым , капкылжым куштылемден . (P. 38)
 Семон шинча : кумшо бригадысе колхозник-влак пашам молын висак
 ыштен моштат , туге  гынат бригадир верч бригада почеш кодеш . (P. 38)
 опанас кугыза шымлу ийымат эртен , туге гынат пашаште тудым нимогай
 рвезе еҥат ок сеҥе . (P. 38)
 мый патыр улам , оралтым , чодрам йӧрыктем , вӱдыштӧ кугӱ толкыным
 луктам , туге гӱнат мый дечем патыр кӱ курык уло . (P. 39)
 кредалме верыште шукертак йӱк-йӱан шыпланен , туге гынат утларакшым
 лӱдмыж дене Андрейын уло могыржо кызытат туртеш . (P. 39)
 ер кугу , да кол шагал . (P. 40)
 кече леве , да мардеж пеш тале . (P. 40)
 пӱрыжӧ сай , да коркаже изи . (P. 40)
  " капка оролаш каньыле , да чонлан тымык огыл " шонен Цава . (P. 40)
  " Вӧдыр кум , кредит ушем вакшетым налнеже . лиеш гын , ӧкымеш
 налыт ыле , да тугай законжо уке . тый вакшетым шке ну " , туныктен
 Микал Вӧдырым . (P. 40)
  " пеш кугу маска ыле . мый пижыктен пуынем ыле , да Карантай иге
 чарыш " - манын Кавик Васли моктанен ялыште . (P. 40)
 тудо ( +Jогор ) кумылжо дене пеш пашаш кайнеже , ял калык семын пеш
 пашашке лекнеже , да ала-можо эре куча . (P. 40)
 ме экскурсийыш кайнена ыле , да йӱр мешайыш . (P. 40)
 ӱй лиеш гын , мелнамат кӱэшташ лиеш ыле , да ложаш уке . (P. 41)
 ик тыге манмылан гына тынар нер мучаш ошеммешке сырыман огыл
 ыле , да Омылькан шӱмыштыжӧ Максилан кӱ комля киен . (P. 41)
 пушкыдын вакшеш ,да малаш пешкыде . (P. 41)
 пий койа, да шылже тамле огыл . (P. 41)
 коремже кугу , да вӱдшӧ уке . (P. 41)
 рывыж пеш чоя , да тудымат кучат . (P. 41)
 ӱшкалым ужален колтет , да мыйже мом ышташ тӱҥалам , рвезе-влакым
 мом пукшаш-йӱкташ тӱҥалам ? (P. 41)
 таче школеш погыҥымаш лийшаш , да але иктат толын
 огытыл , ужат ? (P. 41)
 кызы тудо адрес денак тиде серымашым возыктем , да ала тый
 декет шуэш ала мо ? (P. 41)
 тӱҥалтышыже сай, да мучашыже ала-могай лиеш ? (P. 41)
 кече леве , да мардеж тале . (P. 42)
 ( мичи ) . мурет шӱмешкем логале , да шыпак колышт шогышым . (P. 42)
 кужу теле йӱд . тӱнӧ я йӱр шоргыкта , я поран мардеш мӱгыра . (P. 42)
 Агытан-Цолаште лачак Епиш ден Катырган Семон веле единоличник
 улыт . а южо кеце , пашан эн шокшо жапыштыжак , нуным аҥа ӱмбалнышт
 от уж . я Епиш ок тол , я Семон уке . (P. 42)
 арун тӱрлымеке мотор носовикым , молан гын шыпак шоналталын шинчет ,
 ала тый шотлен колыштат куку йӱкым , ала шӱшпык семже перна шӱмышкет
 ? (P. 43)
 я  Алгаева Пӧтырым йӧрата , да Пӧтыр тудым марлан налеш , я
 шушаш перевыбор годым Пӧтыр кантисполкомыш вуйлатышылан
 верештеш . (P. 43)
 я ала-кушто , ял мучаште , рекрут йӧсланен , гармоньжым шупшкедылын ,
 я ломбо коклаште ӱдыр , салтак-вате-влак ойган мурым муреныт . (P. 43)
 шыжым то йӱр йӱреш , то лум лумеш . (P. 43)
 завод лоҥгаште , завод йыр эҥыремышводла тодмо ӱзкоколейка корно
 шуйнылыт . корно дене я шем тага гай изи паровоз шке гайышт шем
 кара лийын пытыше вагон-влакым  шупшын кая , я пашазе-влак вагоне-
 ткым шӱкен коштыктат . (P. 44)
 Йошкар-Ола ! Марий велыште кӧ гын тыйым ок йӧрате !
 Шерге Родинылан неле жап толмо годым марий калыкын патыр
 эргыже-влак , тыйын деран погынен , пиалан эрык илышым аралаш кугу
 Отечественный войнаш каеныт . тунам ала те шкеат тушечын каен улыда ,
 ала ачада ден марийдан , ала изада ден шольыдан , ала акада ден
 шӱжардан , ала пытартышлан , шӱмдан шокшын йӧратыме еҥдан тушечын
 каймыже лийын . (P. 44)
 тунам кажне йӱдым кушто-гынат пожар лийын : то копна-влак йӱленыт ,
 то тӱреддыме нур йӱлен . (P. 44)
 тошто общество тыгай шот дене ышталтын ыле : я тый иктажым толет ,
 я весе тыйым толен ила ; я тый шке вес еҥлан ыштет , я тудо тыланет
 ышта ; я тый шке кулым кучет , я шке кулыш логалынат . (P. 44)
 туге чучын , пуйто ала-могай осал шонымаш чылажымат тудын
 ( Ерофей Лопуховын ) пашажлан ваштареш шогалтен : я талгыдым
 пире пӱчкын кая , я шурным шолем лупшен кая , я ушкал купеш
 пижын кола , я нимо кодде йӱлен кая . (P. 45)
 чайкино ялыште ала-можо йоҥылыш лийын каен : ала чумыр ялже
 власть ваштареш шоген , ала йорло-влак мыланна пеш чот сыреныт . (P. 45)
 то кече ончалеш , то уэш йӱп тӱҥалеш . (P. 45)
 шыже игече вашталташ тӱҥалын : то ночко шога , то йӱштӧ . (P. 45)
 ноябрьыште то лум лумеш , то йӱр йӱреш . (P. 45)
 шучко омо Микушлан коеш: тудым то пире покта , то ала-могай
 кӱвар коклаш ишыктат , але козыра шем шовыр дене леведын тӱнчыктараш
 тӧчат . (P. 45)
 вакшыште кече еда эре зиян лиеда : я насат кӱрыштеш , я вӱд орава
 подушка чарпештеш , я вакш кӱ шӱдыр мучаш йӱлен кая . (P. 46)
 больницыште йӱдым лӱшкымаш цӱчкыдын лиеда : я главный врач ончалаш
 толеш , я кенета черланыше еҥым йӱд рӱдыштӧ кондат . (P. 46)
 йӱдым Борис начарын мален , тӱрлӧ омо кончен : я сарыште лийын ,
 разведкыште коштын , вӱйжо сусыргенат , госпитальыште киен , я Начий
 койдарен шыргыжын . (P. 46)
 Ерофей Кузьмич тунам йӧршынак ӧрӧ . " урлыкаш деч посна кодам ! -
 шоналтыш тудо . - але шкенанвлак йӱлалтат , але немец-влак толын
 шуыт - оптен наҥгаят ! " . (P. 47)
 але ме нунылан полшена , але нуно мыланна полшат . (P. 47)
 але волгыдо шинчамже вудыкаҥын ? але пылыш вожылдегыч шойыштеш
 мылам ? (P. 47)
 изиже годым Окыли пеш яндар шинчан ыле . вараже ала еҥ локтыш ,
 ала аваже деч шинча чер вашталт кодо . (P. 47)
 олык мучко южо вере тӱшкан-тӱшкан ала-мо тарванылеш : ала кӱ-
 шыч кайше ош йӱксӧ-влак канаш волен улыт , ала аш ныме комбо ,
 FяӹLэD игыштым вӱден , нӧргӧ шудым пурлаш лектын (P. 47) ...
 ала шинчалан тыге коеш , ала чынак омча тарвана . (P. 47)
 мемнан гвардейский часть эрвелеш тиде ялыш наступатлаш тӱҥале ,
 да касвелеш штабной автомашина , сеҥен налме ялыш толын , ик пӧрт
 деран шогале . (P. 48)
 мом ыштем ? - тыгак эркын , шоналтенрак Андрей вашештыш , да
 кенета тудын чара саҥгаштыже пӱжвӱд чолгыжалте . (P. 48)
 нимо ок шокто манме деч агытан мурымо йӱк шергылт колта , да
 ала-кушто , Шареҥер чодраште , ку-ку , ку-ку куку муралта . (P. 48)
 мемнан элыште шуко у ола-влак кушкыт да фабрика ден завод-влак
 ышталтыT . (P. 48)
 тиде жапыште ала-могай пич йӱк нелын цургалте да мланде
 чытырналте . (P. 48)
 тервӱйыш пӱтырналт шинчымат , ынде пеш йортена . (P. 49)
 шукерте огыл тале шолеман кӱдырчан йӱр эртенат , пӱртӱсыштӧ
 ласка , леве . (P. 49)
 теве илыш кушто : кечат пелта , тулат ырыкта , тидыжат сай ,
 тудыжат мотор . (P. 49)
 шымияш планын первый шошыжым пагален , лумжат ондак каен ,
 кечыжат пес мотор . (P. 49)
 студент-влак мурым тӱҥальыч , туныктышо-влакат нунын деке
 ушнышт . (P. 49)
 кече шаҥгак шинчын , кас ӱжарат шулаш тӱҥале . (P. 49)
 вагонышто йӱдым пычкемыш : ни лампышт уке , ни сорташт уке (P. 49)
 теҥгче мый чодраште ни рывыжым шым уж , ни мераҥ ыш логал . (P. 49)
 шырчык толынат шуын , а ме тудлан эше шырчык омартажымат
 ямдылен шуктен онал . (P. 49)
 теҥыз велым леве мардеж пуале , а сер велым юалге юж тарваныш . (P. 49)
 окопышто шогышо мемнан боец-влакым кылме комля рок дене йӱштылта .
 нунын ӱмбак осколка-влак йӱрыт , но келгын кӱнчымӧ окоп нуным
 сайын арала . (P. 50)
 аламыняр йол тошкалтышым кайышат , шогале , шоналтыш , пӧртыльӧ ,
 но кагаз окса уже уке . (P. 50)
 Карпуш куштымо годымат моло-влак дене пырля куанен шонен , туге
 гынат тудын чонжо вес семын мурен , вес семын шӱшкен . (P. 50)
 шуко шонен шинчышым , шагал возен моштышым , туге гынат , йолташем ,
 ит ӧпкеле мыланем . (P. 50)
 ала изи мардеж пуалеш , ала кугу мардеж пуалеш - Сергей пален
 ок керт . (P. 50)
 ала эре наступаен улына да чонлан йӧсын чучын огыл , ала Револю-
 цийым йӧратымем дене неле нагытым шижын омыл . (P. 50)
 власть эре вашталтеш : я ошо-влак толыт , я йошкарге сеҥа
 . (P. 50)
 мый тугай эрдене шочынам , кунам мӱндыр Нева сер ӱмбач певолюций
 волгалтыш элнам шуко вучымо кече гай лач . (P. 51)
 менан купым олыкыш савыраш гын , шӱлӧ тӱжем теҥгеаш шудым ий еда
 солен налаш лиеш . (P. 52)
 Макарлан коло ик ий гынат , Чужган кува тудым але эре изилан
 шотла . (P. 52)
 Сакар кож велен эҥертыш , пуйто уло вийже луйым поктымо дене
 пытен . (P. 52)
 йӧра , налын пуэм ик мужыр ечым , потому что мый шке ыштен ом
 мошто . (P. 52)
 кӧ пашм ок ыште , тудо ок коч . (P. 52)
 кӧм вучет , тудо толеш . (P. 52)
 о шочмо-кушмо мланде ! тугай саскам тӱзатышна совет пакчаште ,
 могайым ожно кертын огыл шочыктен . (P. 52)
 теве ынде тӧрлатен шуктышым . кузе кӱштен кодыш , тугак мушкын
 тӧрлатышым . (P. 53)
 шинчен лийза : кӧ налме мландым ӱдыде кода , тудо суд ончылно
 мутым куча . (P. 53)
 кӧ могай пашм ышта , тудо шке профессийжым чаплын шинчыже . (P. 53)
 пашаже могай , пашадаржат тугаяк . (P. 53)
 кунам Степан Авыш деке коштын , тунам веле тудо  вышлан келшен . (P. 53)
 кӧн мландыже уке , тудлан эн первый пуаш кӱлеш . (P. 53)
 чемушмытын ротыштышт ала-кӧ тугай палыдыме салтак коштеш ...
 кузе ӱмбакет ончалеш , туге ала-можо шоныметым тарвата . (P. 53)
 шарналтеш эре мӱндыр институт , кушто иленат , кушто шолын мут . (P. 53)
 молан йӧра тугай айдеме , кӧ илыш деч умбак куржеш ? (P. 53)
 Темиров дене таче марте ик ганат ушнен онал ыле , сандене тудо
 мыйын шонымашемым ок шинче . (P.  53)
 мемнан пашана чын ыле , сандене ме сеҥен улына . (P. 54)
 ӱржа тӧр , машина огеш кукто , садлан кылта пидаш каньыле . (P. 54)
 ачай , тушманым покто , пеш вучем , кунам сеҥен толат . (P. 55)
 кунам калык-влакын ончыл еҥышт уке лийын Ленин он , тунам ойго
 дене темын тӱнямбалне шемер чон . (P. 55)
 тудо нигунамат , кӧ кушеч улыда , кушко , молан каенда манын ,
 йодыштын огыл . (P. 55)
 тиде кечын йоча-влак эрак кынелытат , сумкашке оптен ямдылыме
 тунемме ӱзгарым , книгам монден кодаш огыл манын , эше ик гана
 терген лектыт . (P. 55)
 тудо ( Палаги ) еҥ ӱмбалне ятыр илен гынат , школыш кошташ
 жапым муын . (P. 55)
 орлате йыр пушеҥге вуй лӱж-лӱж-лӱж мура , пӱйто тиде нергенак
 мардежлан ойла . (P. 55)
 мыняре ме жапым ончылтен кертына , тукар вашкерак коммунизмыш
 шуына . (P. 55)
 тудо шуко книгам  лудын , сандене тунеммыже годым книгалан
 ӱшанен пашам ыштен . (P. 55)
 нужна еҥ телым оксан огыл гын , кеҥежым кушто оксам муэш ? (P. 56)
 кӧ пашам ок ыште , тудо ок коч . (P. 56)
 кӧ кредалын саклен Ленинградым , патыр тудо керек куштат . (P. 56)
 кӧ мемнан Родинынам утларак куатлым ышташ полша , тудо мыланна
 шерге , тудо мыланна сылне . (P. 56)
 колхозышто , кӧн трудоденьже шуко , тудо улан . (P. 57)
 ме презым ончена , те - талгыдым . кӧ сайын онча , тудо
 сеҥа . (P. 57)
 кӧ монден куатым , и шарныже уэш ! (P. 57)
 кӧ Мари-Тунья ялыш миен , тудо Богданов Йываным ужын .
 а кӧ ужын огыл кумло ныл ияш тиде марийым , Куженерский
 районышто вашке ӱжын кертеш . (P. 57)
 кӧ ару чон дене толеш элнашке , уна лийын , эн кугу пиалым
 курымешлан муэш . (P. 57)
 кӧ толын мемнан дек , сут кидшым шуен , ок утло тышечын арам
 мылечна . (P. 57)
 кӧ кырен тушманым чот , уло чон ден патриот . (P. 57)
 а те , кӧ мӱндыр велне улыда , эрла Москван салютшым
 колыда . (P. 58)
 кӧ фронтыш каен , тудо гына шурно погымаште ок лий . (P. 58)
 кӧ шке йолташланже тыгай изи полышым пуымо деч шылеш , тудо
 Родина верч кучедалме годымат йолташыж верч шке илышыжым
 пуымо деч шылын кертеш . (P. 58)
 кӧ илышым куштылгын онча , тудо нигюнамат чын илышым огеш уж . (P. 58)
 кӧ 1905 ийыше революций нерген книгам лудын , тудо шинча
 Франгорийский гренадерский полкым . (P.  58)
 кӧ нимомат ок ыште , тудо нимогай порым ок уж . (P. 58)
 тудо сеҥа , кӧ йӧсыкык да нелылык деч огеш лӱд . (P. 58)
 могай сийже , тугаяк таужо . (P. 59)
 мемнан илыш кызыт тугай , могай ожно омешат кончен огыл . (P. 59)
 олмапужо могай , олмажат тугай . (P. 59)
 тиде завод тугай , могай тиде кундемыште ожно лийын кертын огыл /P. 59) .
 мый йӧратем тугай жапым , кунам ландыш пеледеш . (P. 60)
 мый тугае времаште илем , кунам кече онча йӱдымат . (P. 60)
 кӧн суртыш пикшда каен возеш , тудо суртышто ӱдырым налза . (P. 60)
 ала илен толын тугай йӧнат лиеш , кунам айдеме койдымо лийын кошташ
 тӱҥалеш . (P. 60)
 толеш тугай кече, кунам уло фашизм советский калык ончылан
 сукалтен шинчеш . (P. 60)
 мый ом шарне тугай случайым , кунам Владимир Ильич мыйын
 йодышем шуктен огыл . (P. 60)
 эре шарнем мый тудо жапым кунам йӱдвечын толшо
 еҥым . тый первый , первый шупшалнат . (P. 60)
 могай айдеме дене кылым кучет , тыят тугай койшымак кояш тӱҥалат
 . (P. 60)
 савак марий ожно идымпече радыштак , але иктаж кушто вес вере ял
 лишан кыне нурым почын . суртышто кунар вате уло , кыне нурым
 тунар пайлан шелын . (P. 61)
 мом ӱдет , тудым тӱредат . (P. 61)
 йолташ коклаште Сергей пеш сай ыле . кӧлан неле , тудлан урокым
 ямдылаш полша . (P. 61)
 кӧ наука дене таҥым куча , тудым чапле урожай вуча . (P. 61)
 ме шарнена , кузе чот юрино йӱлен восстаний тул дене , калык
 ӱчо дене (P. 61)
 кӧ тудлан ( Павыл кугызалан ) палыдыме у паша нерген ойла ,
 тудын дене шкет кодын гына мутланен налеш . (P. 61)
 кӧн можо коршта , тудо тудын нерген ойла . (P. 62)
 шемер Микуш шарна , кузе тудлан Ястребок логалын . (P. 62)
 кӧ теҥGече ондален , тудлан тачат огыт инане . (P. 62)
 кӧ пашам тыршен ышта , тудым пагален саламлена . (P. 62)
 айста ончал лектына , тушто нуно мом ыштылыт . (P. 62)
 кенеташте Микуш нимат умылен ок шукто , кузе тудо вӱта
 коклаш кӱзен возын . (P. 62)
 кузе мланде ӱмбалне илыс лийын , пален налат . (P. 62)
 Майя , тый вот мыланем ончыкто , кузе соревноватлаш . (P. 62)
 ойлыза , кунам тӱняште ты марте поэт моштен мурым штык дене
 вашталтен . (P. 62)
 но ынде каласе , кӧм бригадирлан шогалтет . (P. 62)
 Стапан Иыван ужын , кузе Васлий пырдыж воктен пижыктен
 сакыме кужу вурдан пагорым налын да оҥаJын койдымо агытан
 вуйым руалын , ӱлкӧ волтен шуэн . (P. 63)
 ончалза теве , кузе нуно корно дене ошкылыт . (P. 63)
 уныкамым кидышкем мый налын , чыла тидым каласем тудлан ,
 палыже , кузе элна пиалым ямдылен толшашлык тукымлан . (P. 63)
 ушыжо иктым гына шона , кузе тудо ( Микуш ) Тайра кокажым
 ӱжеш да тудлан мом ойлаш тӱҥалеш . (P. 63)
 мый шарнем шкемын шочмо авамым , тудын поро кумылжым , мыйын
 верч тыршымыжым ! шарнем , кузе тудо мыйым чамана ыле , шӱм
 пеленже ӧндалеш да вуй гычем ниялта ыле . (P. 63)
 кӧн тереш шинчат , тудын сапшым кучет . (P. 63)
 кӧлан возалтын , тудлан веле ончыкташ лиеш . (P. 64)
 кӧ дене илет , тудын дечын койышым погет . (P. 64)
 шкат паледа , кӧ тугай Ярышкан Тмапий . (P. 64)
 тый палет , кунар ойгым сут фашист мланна конден . (P. 64)
 эргым , каласе , могай заслугылан тыгай наградым налынат . (P. 64)
 каласен моштет мо , мо верчын сарыште орланен коштат ? (P. 64)
 Оляна , Оляна ! тый верчет когарген-когарген , чыра гай кошкенам .
 тыге ужаш логалеш манын , пырчат шонен омыл . (P. 64)
 кодшо йӱдым Кузьма йӱдвош мален огыл , йӧсланен , Маюк ден
 Кргорий коклаште келшымаш сеҥа манын , тудо шонен . (P. 64)
 арам огыл ойлат элыштем кугешнен , мастар дечын паша ,
 товатат , лӱдеш манын . (P. 65)
 дружинник-влак кучалташ шонен огытыл . илемыштышт лӱдде эртареныт .
 олашке , пашазе-влак коклашке каяш логалеш манын , шонен вучен
 иленыт . (P. 65)
 а мый шонем ыле пӱйто пӱл кӱ ора гай пеҥгыде да неле . (P. 65)
 кузе нунын деке агитатор-учительница Калистратова Вера
 Алексеевна толын шогалын , тудымат шижын огытыл . (P. 65)
 тыгай сӧрал наста-влакым ужам манын , нигунамат шонен омыл
 ыле . (P. 65)
 ончена , кӧн имньыже таза да виян лиеш . (P. 65)
 кӧ шинча , мо уло тудын шӱмыштыжӧ . (P. 65)
 школыштак коктын ме умлышна , мо тугай коммунизм , колхоз . (P. 66)
 кӧ пален тунам , кузе эше тый тиде тул лоҥга гыч пӧртылат ! (P. 66)
 мый адак туддеч колынам , пуйто тушто кугыжан ӱдыр Ольга ик полк
 дене шога . (P. 66)
 устел покшелне Матвуй чылашт денат мутланен налын шукта. молышт ,
 кузе тудо Ленин орденым налын , тудым йодыштыт .
 шемер Микуш , кугу еҥын могай сай мутшым колеш , тудым утларак
 кучылташ тырша . (P. 66)
 кунам пӱэт велын пыта , тунам веле пӱкшым конден пуат . (P. 67)
 кунам , шуркалыше кӱртньӧ печым вончен , атакыш пуренат ,
 тунам шижде полшен воктечын ӱшанле йолташет тылат . (P. 67)
 эх , доходшат , калтакшат , кунам тый кассышкем пурет , тунам
 веле тыланет ӱшан . (P. 67)
 кунам чодраште лум шулен пытыш , тунам иже Оляна Воолостной
 исполком вуйлатыше Ступниным , пошкудо поян Чопак кугызам да
 ялӱсе комитет член Ильям налын , чодра илемышкыже кайыш . (P. 67)
 а кунам руш калык уло вийже дене кынелын , тушманым шенгечат-
 ончычат ишыктен , тунам французский салтак-влак шортын мӧҥгеш
 куржыныт . (P. 67)
 кунам тыят тыгак илышым ыштымаш шумлык кучедалат , тунам мыйын
 чонем йывырта . (P. 68)
 кунам кече кектеш шыргыж-модын , шоло ямде умбакше ияш . (P. 68)
 ой , моткочак весела , кунам шӱшпык шӱшкалта . (P. 68)
 могай вий кертеш вашеш шоген , кунам поток тыге кая виян
 йоген . (P. 68)
 кунам губернатор нимом ок ыште , тунам тудым утларак
 йӧратат . (P. 68)
 кунам мотор кечан эрдене пайремленат тушман мландеш, шинчен
 йолташ ӱстел воктене да йӱын сеҥымаш лӱмеш . (P. 68)
 тый Колчакым кунам Урал гоч поктенат , тунам шочын гына
 командир-лейтенант . (P. 68)
 кунам... тӱнясе эн кугу шӱгарыш пуренам , тунам шинчавӱд
 шиждегече лекте . (P. 68)
 чеверын , Крым ! чеверын , ялта ! тендам ом  мондо нигунам .
 кузе ласкан чйнем пырткалтын , кунам мый первый тошкалнам
 тендан пеледше , чапле мландыш . (P. 68)
  " кунам пӱтынь Российыште власть ӱчредительный погынымашлан
 пуалтеш , тунам уже пашам ышташ тӱҥалам " ! мане Гордовский . (P. 69)
 кунам партизан-влак ял гыч мо кӱлешым луктын пытарышт , наҥгаяш
 лийдыме кодшо боеприпас пудешт кайыш . (P. 69)
 Павловна ятыр жап ойгырен немеч-влак почеш ончен шогыш .
 кунам нуно чодраш пурен йомыч , тунам тудо , верже гыч тарванен ,
 пӧртыш пурен кайыш . (P. 69)
 кунам Микушын аваже колым кугу пу кӱмыжеш оптен пуртыш , тунам
 нуно ( йоча-влак ) лектын кайышт (P. 69)
 кунам тудо ( Шубин ) немецкий офицерын кычкыралмыжым кольо ,
 тунам гына умлыш , Алексеевлан каласыш . (P. 69)
 мыйын Йыванемат тӱгак воза: сар, манеш , вашке ок чарне . кунам ,
 манеш Гитлерым , маска семын , вынемешыжак пуштына , тунам гына
 мӧҥгӧ пӧртылына , манеш . (P. 69)
 кунам срок лектеш , тунам веле каем . (P. 70)
 кугыза кӱ шӱман огыл . кӱнам нер кок могырымжо нугыдо шинча
 вӱдшӧ льурге куржын колтыш , тунам иже йӱкшӧ почылто . (P. 70)
 кунам электростанцийым ыштен шуктем , тунам вара еш илыштат
 тӧрлана . (P. 70)
 а ынде , кунам ме фашистский захватчик-влак руалтен налме
 территориеш кодын улына , задача мемнан ончылан весе шогалеш . (P. 70)
 ӹзам-влак тыште коштыныт куралын , кунам йырваш шоген сай тыныс
 жап . (P. 70)
 кунам кече шинчеш , вес волгыдо кӱлеш - электрический волгыдо . (P. 70)
 кунам толын ойган уверет , йӧсӧ ыле чыла Тумерлан , йӧсӧ ыле
 ласка ӱдырлан . (P. 70)
 кунам тый тиде вӱдым подылат , йолташ , кид-йол модеш , нойымымат от
 шиж , чер нимогане тыланет ок пиж . (P. 71)
 кунам имне-влак кочкыт , веселан шогылтыт , тунам веле Евдокия
 Степановна пӧртыш пура . (P. 71)
 а кунам эрыкыш луктыт , тунам адакат революционный пашаш пижам . (P. 71)
 кунам кумда тӱняште тыныс илыш кужу жаплан да пеҥгыдын толеш , тунам
 мый шочмо-кушмо велыш , мотор юлем , нурем , мием уэш . (P. 71)
 шыжым , кунам куэ ялт оралген (кӱтӱчӧ) миен ончалын омартажым ,
 пеш тамле мӱйым эрдене кӱзен . (P. 71)
 але марте , кунам ме эрыкыште  улына ыле , чыла пашам фронтлан
 келшышын ышташ кӱлын , чылажымат тушманым сеҥымашке виктаралтын
 ыле . (P. 71)
 теве таче , кунам Алексеев шкетын толын пурыш да тыге кумылын
 коча деч пазведкыш каяш йодо , Евсей Коча вес семын шоналтыш ,
 вес решенийым лукто . (P. 71)
 эше чытамсырын , эше тазан тунам кредалын илымет шуэш , кунам
 воктеке нарынче тӱсан тул лента лумыш возын кӱрылтеш . (P. 72)
 шучко сарын мӱгырымашым мый ала тунам мондем , кунам угыч еш
 падрашым погена ӱстел воктен . (P. 72)
 имньым кушко виктарет , тушко кудалеш . (P. 72)
 кушто вичкыж , тушеч кӱрлеш . (P. 72)
 кушто шӱльӧ волгалтын шоген , тушто сарын-сарын отылжо
 гына коеш . (P. 72)
 оза кушко колтен , тушко каен ( Тойви ) (P. 72) .
 тудо кушто , мыят тушто лийшаш улам . (P. 72)
 кушто вер шучката , тушто тыйын йолташет эре ямде шога . (P. 72)
 кушто ожно куп ыле , кызыт тушто чапле шурно кушкеш . (P. 73)
 кушто калык , тушто вий . (P. 73)
 имньым кушкыла виктарет , тушкыла кудалеш . (P. 73)
 колхозыш толшо ӧрдыж уна-влакым ончыктен кошташ ойырымо еҥ-влак ,
 кӧн куш каяш кумылжо уло , тушко вӱден-вӱден наҥгаят . (P. 73)
 мӧҥгыштыжӧ нигӧат лийын огыл да вигак , кушто калык койын, йык
 шоктен , тушко куржеш . (P. 73)
 вес гана кушко ок кӱл , тушко неретым от чыке . (P. 73)
 имыже кушко пура , шӱртыжат тушкак кая . (P. 73)
 эх , Мичий , тӱй , пеш поро кумылан улат . ынде тый кушко
 наҥгает , тушко каем . (P. 73)
 кушеч мардеж пуалеш , тушеч йӱр толеш . (P.  73)
 янлык-влак кушеч лектын каят , кок кече гыч тушкак толын
 шуыт . (P. 73)
 чыла тидым шкаланже ушештарен , Павыл кугыза кушеч шонаш
 тӱҥалын , тушкак толын лектеш . (P. 73)
 кушко Чимош кайнеже , тушко ачаже пызырненрак-пызырненрак
 тарвана . (P. 73)
 мый кушко кайнем ыле , авам мыйым тушко колтен огыл . (P. 74)
 кушто пашам сайын организоватлыме , тушто чыла паша
 жапыштыже да сай качество дене ышталтеш . (P. 74)
 ончыл орва кушко пӧрдеш , шеҥгелжат тушкак пӧрдеш . (P. 74)
 тудо ( яныш ) , шкеже кушко шона , эргыжым тушко наҥгая (P. 74) .
 мераҥ таче мартеат йӱштӧ телым кушан лиеш , тушан вашлиеш . (P. 74)
 мый тушечын толам , кушто неле война печ чытамсыр вий дене
 умбаке шуйна . (P. 74)
 чодраште ме тугай верым муынна , кушто эҥыж йошкаргын гына
 коеш . (P. 74)
 тиде ялыште , кушто кызыт срелний школ , библиотека , клуб уло ,
 ожно кок-кум еҥ гына лудын-возен моштен . (P. 74)
 мӱкш ончалже манын , шудо чеверын пеледеш . (P. 75)
 ачаже , кеч ик эргыжлан грамотым пуаш манын , тудым ялысе
 школыш тунемаш колтен . (P. 75)
 машинам муаш манын , мый заготзерно деке кӱзышым . (P. 75)
 спектакль пытӱмек , ӱдыр дене эше утларак палыме лияш манын ,
 рвезе тудым ужаташ шонен . (P. 75)
 пием иктаж вес янлык почеш ынже каен колто манын , чӱчкыдынак
 шӱшкалтем . (P. 75)
 пашаеҥ шагаллан кӧпа электростанций эркынрак ышталтын .тиде
 шотышто мутланен налаш манын , бригадир Опанас правленийыш
 каяш тарваныш .
 концертышке вараш кодаш огыл манын , ме корно мучко пеш талын
 толна . (P. 75)
 нуно ,нигунам ойырлаш огыл манын , ваш-ваш мутым пуэныт . (P. 76)
 ладемырат посанжым шкетшымак шынден кода . тудо мо кутырымым
 ынже кол манын , омсам лапрак чӱчын , куваже почеш лектеш (P. 76)
 шинчет , мемнан коклаште кӱлтымаш ынже лий манын , мутланаш
 шоненам ыле . (P. 76)
 кызыт гына шочшо презе пеш ижи ыле . тудо ынже кылме манын ,
 Мичун ачаже тудым ик жаплан пӧртышкӧ нумал пуртен . (P. 76)
 +Vӧдыр кугыза Себлей тарзыж дене коктын мӱкшым онченыт .
 мӱкш ӱҥшӧ лиJже манын , мекшым йӱлалтен , шикшым тӱтыреныт
 . (P. 76)
 Йошкар крест обшествыш калыкым чумыраш манын , колхозник-
 влак коклаште умылтарымаш пашам чот шарен колтышна . (P. 76)
 ик гана мемнан ротым окоп гыч , каналташ манын , тылыш луктыч . (P. 76)
 Павыл кугыза , государствылан пуаш ситыже манын , вольыкым . (P. 76)
 сайынрак ашнаш тыршен . (P. 76)
 нуно , ойырлаш огыл манын , иктевесын кидыштым кучен
 ошкедат . (P. 76)
 поликар пеле йӱкын , Лукаш ынже кол манын , мыланем ойла . (P. 76)
 капитан, чылажымат мондаш манын , окна деч кораҥе , старшина
 воктек шинче . (P. 77)
 ынде кеч кертат , кеч огыт , ойым шукташ кӱлеш , потому что
 врач ӱдыр ончен шога . (P. 77)
 райком секретарь тудын мутшым колын огыл манын , Метрий лӱдынат
 колтыш . (P. 77)
 ик гана садак авырат манын , Сакар шылын коштмыжымат чарнен . (P. 77)
 пвезын шӱмжӧ лектын вочшашла кырен , ӱдыр ала савырнен кая манын ,
 тудо лӱлын . (P. 77)
 янышат , мотор ӱдырым наҥгаем манын , ынде пеш йывыртен шинча . (P. 78)
 ӱдыршамыч , ия лектын манын , пеш лӱдыныт да содор серышке удырат . (P. 78)
 каласаш кӱлеш , родо-валк : мыйын ватем мый дечем кандаш ийлан рвезе .
 марлан толмекше ик ганат туешкен киен огыл , потому что таза
 ӱдрамаш . (P. 78)
 иктаж пел час жапым мунчалтыл коштым , вӱд кашка гай пӱжалт пытенам ,
 потому что пел часыште , шагал гын , коло гана камвозынам , чылт
 ярненам . (P. 78)
 еҥ ужеш манын , лӱдмыж дене шӱмжӧ кылтка , кидше чытыра , йолйыжыҥже
 кая . (P. 78)
 пире , маска уло манын , чодраш кайде ом иле (муро) (P. 78) .
 Миловидов изиж годсек чодрам йӧрата , садланак дыр чодра институтыш
 тунемаш пурен . (P. 79)
 мланде эше вӱдыжгӧ , садлан кӧпа кече ырыктыме дене лапрак верыште
 пушлана . (P. 79)
 паша айдемым куандара , паша чапым нӧлталеш , сандене кызыт тыланда
 пашам ышташ тунемаш , пашам йӧраташ кӱлеш . (P. 79)
 илыш эре ончык кая ме коммунизмыш лишемына , сандене кеч колхозышто ,
 кеч олаште пашам ышташ шуко тунемаш кӱлеш . (P. 79)
 ой , книга , книга , чыла еҥым туныктет , чыла еҥым тый нӧлтет ,
 садлан тыйым чыланат пеш пагалат , йӧратат . (P. 79)
 Революцийым тудо ожсек вучен шоген , садлан кӧра революций годым
 пашам шуко ыштен . (P. 79)
 мардеж уке , садланак пеш тымык . (P. 79)
 Элнет вӱд серыште , кожла воктене , ик йытыра у пӧрт шога . пӧртым
 тений гына угыч ыштыме , садлан мӱндырчынак ойыртемалтеш . (P. 79)
 Сергей Михайлович пеш моштен , сӧралын кутыра , сандене тудын
 ойлымыжым йӱдвоштат нойыде колышташ лиеш . (P. 79)
 мемнан Армий ден Флот первый кечыла гычак тӱняште мирын ӱшанле
 оролжо улыт , сандене эрыкым йӧратыше чыла калык-влак нуным кугун
 пагалат . (P. 79)
 илышыште ик гана йӧратымаш толеш , сандене тудым нимо деч шергын
 аралыман . (P. 80)
 кузе волгенче волгалт кая , туге Сергей ден Унавийлан тӱня
 почылт шинчеш . (P. 80)
 кузе айдеме ава деч посна шочын ок керт , туге ме , советский
 еҥ-влак , шочмо советский мланде деч посна илен огына керт . (P. 80)
 улам марий ! марла ойлем кузе умлем изамым , рушым , тудат тугак
 умла мутем . (P. 81)
 волгыжаш тӱҥале . пӱртӱс ӱэш ылыжеш , пуйто тудо ӱмбачше шем
 шовырым эркын кудашеш . (P. 81)
 чодра лӱҥга , мӱгыра . кунаре мардеж шыдылана , тунаре пеҥгыдын
 чодраже шога . (P. 81)
 паймаков ден илалше агрономлан туге чучеш , пуйто нуно тиде
 пароход палубышто шогат да коммунизмыш ийыт . (P. 81)
 кунар ойлыде коштат , тунар шӱмлан йӧсӧ лиеш . (P. 81)
 колхозым кузе вуйлатат , тугак илат . (P. 81)
 кузе мыланна шӱден Россия , туге тушманым кырышна . (P. 81)
  " а мом воштылыда , - шокта Орина . - Лукаш кузе кутыра ,
 тугак ышта " . (P. 82)
 модмаште те кузе шонеда , туге ыштен кертыда . (P. 82)
 кузе куку муралта , туге шулдыржым пералта . кузе йолташем
 ончалеш , туге шинчажым пӱалеш . (P. 82)
 кузе докладчик кызытсе илышым каласылаш тӱҥалеш , туге
 нунын чурийышт куан дене ылыжеш , кажне куптыргымо корныжо
 тӧрланымыла лиеш , посна рвезештмыла койын колта . (P. 82)
 йол йымалне лум , кузе тарванет , туге кочыртата . (P. 82)
 тендан яндар ушда , сай поро кумылда Оннан наказ почеш у
 тукымнан тыгак тыршен куштышт , кузе мемнам наука гочын
 туныктышт илаш шке корным муын , кеч-момат сеҥаш . (P. 82)
 куже йӱр почеш лышташ-влак ужаргалыт , Pеледыт олману-влак
 шийын , тугак вет Октябрь вий дене марий калык Совет ешын
 шочшыжо лийын . (P. 83)
 кузе мӱкш ик пеледыш гыч вес пеледышыш чоҥештылеш , туге
 Максин шонышыжо ик тӱрлӧ гыч  вес тӱрлыш коштеш . (P. 83)
 Андрейын саҥгаж воктен семилинейҥый лампын тулжо кузе
 чӱчкалта Андрейын тӱрвыжат ойлымыж годым тугак модылда . (P. 83)
 чӱчкыдынак йӱдвел мардеж пуал эрта , пуйто шокошо кеҥеж кечым
 кечвалвелыш покта . (P. 83)
 мланде ӱмбал эркын пушлана , пуйто уло оҥжо дене ласкан
 шӱлалтен колта . (P. 83)
 кайык-влакын кычкырлыше ешышт кечывал век чоҥештен каят ,
 пуйто весела ояр кеҥежым патыр шулдырешышт наҥгаят . (P. 83)
 вот тошкалтыш ден ӱлык волем , пуйто таче эртем курым вошт ,
 шып кия пӱтынь калыкын вождь , шона пуйто ойлаш мый денем . (P. 83)
 ӱдыр ден каче-влакынат тӱсышт куаныше , пуйто первый гана тыгай
 мотор пагытым ужыныт . (P. 83)
 юалге мардеж ала-кушеч толын лекте , пуйто нуным гына ( Овдачий
 ден Начийым ) вучен коштын улмаш . (P. 84)
 куже лыжга мардеж пуалеш да пушеҥгым лышташыж еда тарвата , тугак
 мемнан эрык мурынат , айдеме шӱмыш кылже еда логалын , кумылым
 тарвата . (P. 84)
 кузе волгыдо кавам шем пыл ӱмылта , тугак война нерген неле
 уверат тудын сай кумылжым кызыт ӱмылтен . (P. 84)
 кузе мардеж , шижде кынелын , пасушко , ялышке  шуэш , родной элнам -
 кумда  полесьым отряд тугак эртен коштеш . (P. 84)
 эркын овоп лектын шогалеш . Jырваш моткоч тымык лиеш , пуйто
 пӱтынь тӱня тудым колышташ ямде лийын шогалын . (P. 84)
 кава гыч шошо кече веселан онча , пуйто кажне еҥын чонешыже
 куан тулым чӱкташ . (P. 84)
 адак ик жаплан коктынат шып лийыт , пуйто тылетла нимом ойлаш
 . (P. 84)
 Нургалий , Сакар , Има да моло-влакат ик мут пелештыде шогат
 пуйто умшашышт вӱдым подылыныт . (P. 85)
 пӱртӱс нигунамат тыге сылнын чучын огыл , могай сылнын коеш
 тудлан кызыт . (P. 85)
 кузе , шошо толмеке , мланде ужарга да чеверга , тугак илыш
 пеледалтын толеш . (P. 85)
 кузе тиде пыл ластык-влак шке семынышт ончыко , ала кушко
 умбаке каят , тугак Чимошынат шонышыжо ончыко кая . (P. 85)
 о , патыр стихия ! мый тыйым моктем , кузе моктен тыйым
 эре йӧратен уста мурызет-маринист Айвазовский . (P. 85)
 коклан лыжга мардеж почеш лышташ-влак " лыжлыж-т " тарванылыт ,
 пуйто иктышт весыштын пылышыш шыпак ала-мом ойлат . (P. 85)
 снаряд пудештылеш , пуйто кӱдырчӧ кӱрылт мӱгыралтен колта . (P. 86)
 кенета чодра кокла гыч еҥ лектын шогале , пуйто тудо мланде
 гыч шочо . (P. 86)
 пуйто шочмо суртышкыжо агыше-пуштедыше-влак толын пуреныт , туге
 тудлан кызыт чучеш . (P. 86)
 кугыжа ден Дума поян кресаньык-влаклан нужна кресаньыкым зоритлаш
 кунар полшат , йорло кресаньык масса тунар умлаш тӱҥалеш ,
 кугыжалан ӱшаныдыме лиеш . (P. 86)
 нылытын пакча мучко корем дене волат . кунар корем деке лишемыт ,
 тунар юалгынрак чучаш тӱҥалеш . (P. 86)
  " пионер-влак , мыняр писын ыштеда , тунар шкаланда сай " , - ойла
 старший пионервожатый . (P. 86)
 ӱдрамаш - марийжын пеш лишыл йолташыже . нуно коктын кунар саJын ,
 келшен илат , тунар илышыштат ончыко кая . (P. 86)
 яйдеме кунар ила , тунар утларак ушыжо пура . (P. 87)
 кунар мланде юланрак лиеш , тунар шурно утларак шочеш . (P. 87)
 те кунар паледа , Унавий , мыят тунарак вет палем . (P. 87)
 чодра культура шинча ончылнак кунар шонеда , тунар ончен
 кертыда ! (P. 87)
 мыняр кӱш кӱзет , волен вочмаш тунар лӱдыкшӧ . (P. 87)
 уло лалык шӱлалта гын , тӱнан мардеж тарвана . (P. 87)
 гармонетше шокталта гын , шӱшпык семын муралтем . Jолташемже
 пеленем гын , ӱло тӱня мый денем . (P. 87)
 пеледышыже сай лиеш гын , сай лиеш саскажат . (P. 88)
 шулдырем лиеш гын , тиде чодра вес век кызытак миен толам ыле . (P. 88)
 1920-21 ийысе жап дене тенийсым таҥастарет гын , шоҥго лиймет огеш
 шу . (P. 88)
 кеч могай пашамат йӧратен ыштет гын веле , сеҥымашышке шуаш
 лиеш . (P. 88)
 пашаш йӧратен пижат гын , нимат неле огыл улмаш . (P. 88)
 нурыш лумым утларак шындет гын, мландыште вӱдыжгыжӧ шукырак
 лиеш . (P. 88)
 йолташ-влак ! мемнан корнына икте : сеҥаш але колаш ! сеҥена гын ,
 сай , ласка илышым ужына , огына сеҥе гын , адакат помещик ,
 капиталист кид йымак каена . (P. 88)
 пуля кӱрлеш гын мыйын ӱмырым , йолташ , тый взводым ончыко наҥгай . (P. 89)
 тый маньыч : " мочол выд ! а вет Какшаным чыват вонча кеҥежым тӧршта-
 лтен . кычкаш гын тиде вийым , тый ӱшане , мынярлан ончылта мемнан
 кундем . (P. 89)
 ужаван чумыр хоржым колышташ гын , ала-могай системым шижаш лиеш . (P. 89)
 нужгол кола гын , пӱйжо кодеш . (P. 89)
 йолташем кемым чиалеш гын , мыят кемым чиалам . (P. 89)
 мый куштен ом мошто гын , шогалза да куштыза . (P. 89)
 мыJын каҥашемлан келшет гын , кидем кормыжто . (P. 89)
 иктаж гана мемнан веке миет гын Микипыр Яшайым йодын пуро . (P. 89)
 шокшо игече лиеш гын , кум-ныл кече гыч уржа пасу ӱштыл налме гай
 шыштаҥештын шогалеш . (P. 90)
 пашам ыштет гын , нигуштат йокрок ок лий . (P. 90)
 сурт пашаште писе ӱдрамаш лиеш гын , чыла суртшат вашке ворана . (P. 90)
 кызыт шоссем вончаш кӱлеш , немец пеҥгыдем шуэш гын , тунам паша
 нелемеш . (P. 90)
 погынымаштет агрономет кутыраш тӱҥале гын , Озамбай марий-влак йӧршын
 ӧрыч . (P. 90)
 кунам айдеме шкенжым кӱшкӧ шында , тудо пеш ӱлан шинчеш . (P. 90)
 таракан  гычын Гордей Вӧдырын илышышкыже ушем кусаралте . Mый
 окопысо илыш деч шукак торлен омыл гын , тудын илыш йӱлаже шошым
 кече гай чеверланен . (P. 90)
 йолташ ӱдырвлак кугу еҥ туныктымо годым тунемаш коштыныт гын ,
 Майрушлан эрык лийын огыл . (P. 91)
 каҥаш лиеш ыле гын , ме куржына ыле . (P. 91)
  " ой , родем , йошкар ужгам урген пуэт ыле гын , мый тыйым колмешкем
 ом мондо ыле " , - манеш пире . (P. 91)
 Валерий Савин Пӧтыр дене тӧрак нормым темен толеш ыле гын ,
 план теҥгечак темын шуэш ыле . (P. 91)
 шке эрыкше лиеш ыле гын тудо ( Григорий Петрович ) школжымат
 кожлашке наҥгаен шында ыле . (P. 91)
 вӱд порсынет лиям ыле гын , кӱзем ыле вӱд ӱмбак . мотор ӱдыр лиям ыле
 гын  пернем ыле еҥ шинчаш . (P. 91)
 лиеш ыле гын , толеш ыле йӧратыме йолташем . (P. 92)
 салазкиным тыште ӱжынамат , вигак палымыла , ужмыла кояш тӱҥалын .
 шке ок ушештаре ыле гын , шарнен ом шукто ыле . (P. 92)
 кинде шотышто Жаров мыланна чот полшыш . тудо ок полшо ыле гын ,
 ме тыгай кугу пашаш пижын она керт ыле . (P. 92)
 коммунист партийна пӱтынь Российысе шемер калыкым вуйлатен шога .
 коммунист партий огеш лий ыле гын , Российыште Совет властят огеш
 лий ыле . (P. 92)
 дивизий штаб нунын нерген огеш мондо ыле гын , шукертак суд лиеш
 ыле . (P. 92)
 эвайым ӱскырт койышыжо ок сеҥе ыле гын , тудо тунам эргыжым
 уло вийже дене семалаш пижеш ыле ... (P. 92) .
 вакшыште пашам шекланен от ыште гын , пайда олмеш зиян веле лиеш . (P. 92)
 куп кошташлан вич ял дене ик ушемыш ушнаш гын , кок ий гудлаште
 купым коштен шукташ лиеш . (P. 92)
 пире деч лудаш гын , чодрашкыжат пурыман огыл . (P. 92)
 шӱшпык сай мура гын , пыжашыжымат сай опта , муренак ок эртаре . (P. 93)
 кажне пионер ик килограмм кӱртньым пога гын , мемнан школа 200
 килограмм кӱртньым чымыра . (P. 93)
 тымык . южгӱнам пий опталтыме йӱк шокта . ӹк пӧртыштӧ гына , сайрак
 ончалат гын , изи тул чыл-чыл коеш . (P. 93)
 южо айдемын , пӧръеҥынат , ӱдрамашынат , йӧратыме лишыл таҥже кола ,
 гын , пел илышыже йомеш . (P. 93)
 только тый , Сакар, чодра орол вашлиеш гын , шке шотым ыштет . (P. 93)
 тунам , титакышт кугу огыл гын , луктынат кертыда . (P. 93)
 изи пӧртат сайын коеш , сылнештарен моштет гын . (P. 93)
 а теве мый чодра кондуктор улам гынат , айдеме деч посна илен ом
 керт . (P. 94)
 Патай Сопром мыйым огеш йӧрате гынат , тудын дек малаш пураш
 логалеш . (P. 94)
 иктым гына ида мондо : обязательство - тиде модыш огыл . налмеке ,
 кеч-кузе нелын чучеш гынат , тудым шукташ кӱлеш . (P. 94)
 ты блиндажым , тиде муро семым , купышто , лавраште киймымат
 ӱмыр мучко тый монден от сеҥе , кеч тӱжем ий иле ончыкшат . (P. 94)
 ме нимом огына пелеште гынат , тудо (Лукаш) ойла , кутыра ,
 ик мут гыч вес мутыш пеш писын куснылеш . (P. 95)
 шоҥго улам гынат , чыла палымем шуэш . (P. 95)
 корем пундаште кеҥежым нимогай вӱд ок його гынат , корем
 келге , тура серан . (P. 95)
 яндышевын ушыштыжо тошто коса озалана гынат , тудым у илышлан
 келшыдымылан шотлан ок лий . тудо ушан , илышым рашлен мошта . (P. 95)
 таче эрдене Тевыркан шагдий шаҥгак помыжалте гынат , кынелаш ӧрканен ,
 леведыш йымалне пызнен кийыш . (P. 95)
 Нургалов тиде мутым эплын каласыш гынат ,Илюшын шӱмышкыжӧ шӱрдымӧ
 семын шергылте . (P. 95)
 варажым Сану мыняр рӱдыш гынат , ик шомакымат тудо
 (Начин ачаже)  ыш пелеште . (P. 95)
 Москва гай олам , кеч идалык тый ончо , ончен от ситаре . (P. 95)
 нигӧат паша деч лӱдын , ӧрткынен ыш чакне , кеч шужаш пернен пич
 йӱдым кылме мландымбалне . (P. 95)
 тунам , кеч-могай неле лийын гынат , бригадым кудалташ огеш кӱл
 улмаш . (P. 96)
 тиде крейсер , уке , музейлык огыл ! кеч орудий ствол йӱкшен гынат ...
 залпын йӱкшӧ , пеш куатлын , йоҥгын шергылтеш тачат (P. 96)
 йоча-влак ынешт пуро ыле гынат , Tайра кокашт виешак нуным
 пуртыш . (P. 96)
 кече чодра шеҥгек волен шуын гынат , игече лывырге . (P. 96)
 йыгнатын пӱтынь погыжо гармонь веле ыле гынат , тудо гармонь
 шаланымылан пырчат ойгырен огыл . (P. 96)
 концерт гыч пӧртылмеке , жап ятыр эртыш гынат , Сергей
 Андреевичын пӧлемыштыже тул вашке ыш йӧрӧ . (P. 96)
 эрдене Микуш молыгынамсе деч ончыч кынеле да конный дворыш
 тарваныш . ынде тудо , сайынжак огыл гынат , ошкыл кертеш . (P. 96)
 кок велне вужга-вужга лум . тушко пурен , ечан улат гынат ,
 пулвуй даҥыт волен кает . (P. 96)
 пӧтыр ачаж ваштареш кеч сырен ойлен огыл , тудын мутшо ачажын
 шӱмжылан логалын , ала молан перен колтымыла шыдештарен . (P. 97)
 тудо кечым тый от мондо , кеч-кунар илет гынат , тудо кечын
 мындыр фронтыш мариетым колтенат . (P. 97)
 кӧ илышым куштылгын онча, тудо нигунамат чын илышым огеш уж . (P. 97)
 илышым куштылгын ончышо нигунамат чын илышым огеш уж . (P. 97)
 пӧртыш каҥгата шӱргывылышан йоча пурыш да комака ваштареш шогышо
 аваж дек куржын мийыш . (P. 97)
 волгенче койын колтыш , да комдык почын шындыме омсам волгалтарыш . (P. 97)
 талгыдым туныктен моштыдымо еҥын кидыштыже талгыде я чыгын , я
 тулышо лиеш . (P. 97)
 Чемуш - Сапан кугызан шукертак колышо шольыжын эргыже . (P. 98)
 тудо уло кодшо вийжым , моштымыжым пашаш пыштен виктараш толаша . (P. 98)
 толмо корнет дене ит кае . (P. 98)
 канава кӱнчышӧ-влаклан шикш полыш толмым ончыктен . (P. 98)
 тыйын толмет нерген мый обкомыштак кольым . (P. 98)
 мом ыштышашым мый палем . (P. 98)
 орол пӧрт маска пожген кодымо мӱкш омарта гай рӱжга . (P. 98)
 калык пӧртыштӧ мардеж пӱтыралме гай шаланыш . (P. 98)
 отряд кушмо , вияҥме семын ошо-влаклан неле лийын . (P. 98)
 пуымо олмышто , пундыш тӱшка коклаште , тыгыдер кушкеш . (P. 98)
 вӱд йоген лекме лакылаште мланде пеш чот сӧремалтын кушкын . (P. 98)
 Сергей пасу гоч шкетын ошкылеш . ончылно тудын мийшаш верже
 почылтеш . (P. 98)
 Устин палатка гыч лектын каймек , Салазкин помжалтеш . (P. 99)
 Йогор корно мугырышто Вачим вучен шоген . Вачи эртен каймеке ,
 тоям налын почешыже ошкылеш . (P. 99)
 йыр пӱртӱс ужарген шогалмеке , муралтат кайыквлак куанен . (P. 99)
 Сергейын толмыжым колын , кечыгут еҥ-влак пурен-пурен шинченыт . (P. 99)
 олыкышто кошташ сае , кем шӧрын кайымешкат . (P. 99)
 йӱр йӱраш тӱҥалмешке , нуно шудым поген шуктеныт . (P. 99)
 Цакар , школ гыч вакшыш эртен кайшыжла , Якуш Вӧдырын окнаште
 еулым ӱжеш . (P. 99)
 изи тайыл почеш мунчалтен волшыжла , Сакар ече вуйжо дене нулго
 воштырым шуралтыш . (P. 99)
 пйчеш , деч йнчыч , деч вара , годым : Пӧтырын сар гыч толмыж деч
 вара аваже , Пӧтырын сусырлыкшым шижын , эре шулыкын койын
 коштын . (P. 99)
 годым : кас марте полк митингыште шолын , лӱшкен . митинг пытышаш
 годым Русиновлан кок параграфан приказым конден пуэныт . (P. 100)
 Сергей тудлан моткоч келшен , Сергей толмылан тудо печак куанен . (P. 100)
 эрык илыш толмылан калык куанен . (P. 100 )
 Григорьев ончымо тӧрзашке лӱдыкташлан ятыр гана лӱен-лӱен колтышт . (P. 100)
 сай шурным налшаш верчын пашам тыршен ыштена . (P. 100)
 тушто тыныс пасу корно дене калык ял велыш йога . теве ик тӱшка
 рвезе-ӱдыр-влак пеш лӱшкен толыт , нӱнын почеш илалшырак кува-кугызашт
 шывыге мутланен ошкылыт . (P. 101)
 Революций мыланна кугу эрыкым пуэн , тудо эрыкым кучылт моштыман ,
 у илышым ышташ тӱҥалман . (P. 101)
 чылалан йоҥгыдо , чылалан сай , пӱтынь тӱня мучко нимогай ойго уке
 гай чучеш . (P. 101)
 илыс омартасе мӱкшла шолеш . уна , имне вӱта воктен конюх-влакат , кечыш
 лектын шинчыныт : южышт йыдалым ыштат , южышт кандрам пунат ,
 кидыже кбдешыжэ конюх справчникым налын ,
 ластыклен шинча . (P. 101)
 портыштӧ Марина ден аваже сомылым тӧрлатылыт : аваже коҥга воктен
 шогылтеш , ӱдыржӧ мурен-мурен кӱварым мушкеш , пӧрт кӧргым йытырая
 . (P. 101)
 кече пеш мотор . тыгай годым погынен веселитлаш кӱлеш . чыла шке
 жапыштыже лийман : паша годым - паша , яра кечын - каныман . (P. 101)
 а ялыште эр годсек йӱк-йӱан тарванен . шукерте огыл вольык кӱтӱ ,
 корно пуракым тӱргыктен , ломыжмагырен , такыр пасушко лекте .
 теве ӱдрамашат , ведражым мурыктен , памаш дек вола ; йоча-влак
 кычкыркален имньым вӱраҥлаш наҥгаят ; пий-влак , капка йымач кудал
 лектын , эрак пазарыш каяш тарваныше калыкым чарныде оптат . (P. 102)
 ончылно Совет Дворецым ыштыме йӱк шокта , пароход-влак колесашт
 дене мутланат ; умбалне поезд-влак ошалге шикшыштым флагла рӱзат ,
 завод-влак шӱлышыштым , шикшыштым луктыт , йырым-йыр сылне муро да
 урам кычкырыме , самолет гӱрлымӧ йӱк-йӱан Москвасе южым сылнештара
 . (P. 102)
 токтар ятыр марте Сакарын кышаже почеш нушко . шӱргыжым воштыр кыра ,
 уала гыч вуйышкыжо лум йога . (P. 103)
 кече шокшын ырыкта , левын шошо шулалта . (P. 103)
 чашкерлаште кайык мура , пеледыш вуйышто мӱкш ызгалтеш . (P. 103)
 Рота шыпак ошкылеш , кутырышо иктат уке . (P. 103)
 йӱдым завод йӱла . комака логар еда тул меҥге шога , тул помжалтеш
 . (P. 103)
 чодра тӱр ялыште пеш шып , вере-вере окнала гӱн кас тул чолгыжеш ,
 алакушто , ял мучаште , оптен ӧрканыше пий няка . (P. 103)
 села районный центрыш савырнен , шуко у зданий , школ-влак ышталтыныт
 . (P. 103)
 ушышкыжо у шонымаш пураш тӱҥалын , тымарсек мален кийше ушыжо почылтын ,
 илыш шотым лончылаш тӱҥалын . (P. 103)
 ожно Пӧтырын ушыжо шке кудвеч деч торан  коштын огыл , Пӧтыр мӧҥгылан
 мо кулешым гына ыштен , ачажын ойым колыштын илен . (P. 103)
 шужымо ий ыле . пасу ӱмбалан шурно лектыш кошкен пытен , ӱдымӧ пырче
 шокшо ломыж гай мландеш шытен кертын огыл , пасу ӱмбал идым чара гай
 койын киен , эсогыл шудо кушмым чарнен , оралген , лаштырген возын . (P. 104)
 лыжга мардеж пуалме годым пушеҥге лышташ шке йӱкшым пуэн , кӱэ парча
 лывырге вуйжо дене савен . (P. 104)
 кок-кум орва почела лектын кая , кок-кум орва почела лектын шогалеш . (P. 104)
 Vате-влакат кас тымыклан уремыш лектыныт: кӧ чызым шупшо азажым
 кучен , кӧ кум-ныл ияч нолнержым вӱден ... (P. 104) .
 тӱрлым шонкала ӱдыр уш , тӱрлӧ семын вургыж налеш ӱдыр шӱм . (P. 104)
 тудын йыр орланыше кресаньык погына , тудын лӱмышкӧ завод пашазе
 еҥ ушна , тудын лӱм дене пӱтынь шемер калык кынелеш мокыжо мыланна
 ок кӱл ... чынжым каласаш гын , тудо донысо казак Емельян Пугачев (P. 104) .
 шыже... чодраште кеҥежымсыла йӱк-йӱан огеш шокто . лачак южгунам
 купшӱльӧ магыралта , вараш чоҥешта , шиште пушеҥгым чӱҥга . (P. 105)
 кеҥеж гоч манме гаяк ала кушто эре чодра йӱлыш , йырым-йыр шикш пӱтырналтын
 шаланыш , шинчам , шодым кочкын йыгыштарыш (P. 105)
 йӱдшӧ-кечыже заводышто паша тургым , калык йӱкйӱан . (P. 105)
 чылаштынат шинчашт йылгыжеш , тӱрвышт чеверген , муро мут почеш
 тарванылеш . (P. 105)
 завод корпуслаште шургымо йӱк , кӱртньӧ кыралтме йӱк дене пылыш темеш ,
 тунемдыме еҥлан йыгыжакан чучеш . (P. 105)
 тыште , Карпат курык кокла гыч эртыше корнышто , тымык илыш шӱла ,
 нимогай лӱдыкшӧ ок шижалт . (P. 105)
 пыл йымач подкинде гай ош тылзе ончале , олык волгалт кайыш . (P. 106)
 кудо возакыште пу шолдыртатен йӱлаш тӱҥале , тул йылме под пундашым
 нулкала . (P. 106)
 пайремлан турбиным шындышт , вӱд тӱҥале чот модаш . (P. 106)
 воктенак маневровый паровоз шӱшкалтыш , адак пашазе-влакым вашлийше
 оркестерын шоктымыжо шергылте , мӱндыр завод муралтыш , платформышто
 калыкын коштмыжо , ойлымыжо , воштылмыжо раш шоктыш . (P. 106)
 марий мландыште ятыр вӱр йогыш , ошвиче вӱд колышо еҥ кап-влакым
 ятыр йоктарен кайыш . (P. 106)
 пыл эртыш , кече ончале . (P. 106)
 сӱрем пайрем деч вара игече пужлыш , йӱр тӱҥале . (P. 106)
 шошо эртыш , шӱшпык мурен чарныш , сирень оралгыш . (P. 106)
 кастене Сапан Миклайын гармоньжо рвезе калыкым адак ял покшеке
 чӱмыра , вара тушто нуно умыр касым воштыл-модын , лӱшкен-мурен эртарат
 . (P. 106)
 пашадан сай могыржо , пайдаже калыклан раш койжо , вара комсомол лӱмда
 кӱшкӧ кӱза , тендам колышташ , пагалаш тӱҥалыт . (P. 107)
 ачат верчынак ме коктын ойырен улына мый кызыт тыйым шонен эре шортам
 . (P. 107)
 кожла пылышан - нур шинчан . (P. 107)
 кочамын тупыштыжо курш кеча , кидыштыже - вӱдуа дене тодмо корзинка
 . (P. 107)
 ротышто марий гыч кумытын улына: Сергей , чопай да мый . нуно коктынат
 ик ялын ӱлыт , мый - вес ялын . Сергей ден чопай изишт годсек йолташ
 лийын кушкыныт . чопай ойлаш йӧрата-Сергей ере еҥым колыштеш . чопай
 службышто шукыжым ок умыло - Сергей  пеш вашке умыла . (P. 107)
 пырыслан модыш - колялан шинчавӱд . (P. 107)
 поктен колташ вашке лиеш , ӱжын кондаш неле . (P. 107)
 шӱдӧ теҥгет ынже лий , шӱдӧ таҥет лийже . (P. 108)
 кинде ок пыте , пӱй пыта . (P. 108)
 курык ден курык ваш огыт лий , айдеме ден айдеме кунам - гынат
 вашлийыт . (P. 108)
 ик могырым , ачай дене пырля олашке кайнем , олаште илен ончымо
 шуэш ; вес могырым , авай деч ойырлымо ок шу . (P. 108)
 ик могырым ончалат-шийла коеш , вес могырым ончалат - шӧртн8ыла
 йылгыжалта . (P. 108)
 теее шем ожо йорта . кӱран терыште кок еҥ шинча . иктыже - Алексей
 Айглов , тулыпым чиен , весыже - Тоня чендемерова , ӱмбалныже
 пальто гына . (P. 108)
 эрыш тумо миен возын . ерже шортеш , тумыжо ок шорт . (P. 108)
 вӱдшӧ йога , серже кодеш , меже каена , лӱмна кодеш . (P. 108)
 лум яклака , ече куштылгын кая . (P. 109)
 вакш ныл станокан - паша ятыр уло . (P. 109)
 кече чевер , таче пазар кугу лийшаш . (P. 109)
 корно петырнен , пулвуй таҥыт лумым келын ошкылаш тӧчена. (P. 109)
 тӱрволак гыч вӱд чыпча , пӧртӧнчыл мучаш ночко . (P. 109)
 мый кызыт эмлыкташ ом ярсе : авам толмашеш шӱрын шолтен ямдылаш
 кӱлеш . (P. 109)
 эрдене Микуш помжалте , йолжымат тарватен ок керт: пулвуйыш шумеш
 пуал волен . (P. 109)
 кызыт каналташ жап уке : мӱкшиге вашке лекташ тӱҥалеш . (P. 109)
 эреҥер ялым умбачын ужаш ок лий : ик велым чодра авыра , вес ве-
 лым шаргӱан курык чаҥга шойышта . (P. 109)
 мемнам вуйлатыме ок кӱл : шкенан пашанам шкак шинчена : тугай мемнан
 уш . (P. 110)
 ынде ачат уке , тый тудым ит карге - ачат колен . (P. 110)
 марийын рӱдӧ олашкыже кӱртньӧ корно тунам толаш шоненат огыл ,
 урлыкаш пырчым юл воктенсе станций гыч ӱштыган дене шупшыктышт . (P. 110)
 миша теҥгече мемнан дене пырля мунчалташ миен огыл : тудым аваже
 колтен огыл . (P. 110)
 нуным неле илышат , кугу пашат ӱҥгыртен ок керт : тошто сугыр
 тумо гай пеҥгыде улыт . (P. 110)
 тиде билет дене луйым лӱаш ок лий : луй - шергакан янлык . (P. 110)
 ынде мый чыла ужам : икте , тынеш пурен , салтак гыч колеш , весыже
 тарлен колта . (P. 110)
 шарнет , йолташ : какшан кӱварыш толын , ме шогышна кастене мутланен
 . (P. 111)
 старшина шарна : нине пушеҥге-влакым война деч ончыч шындыме . (P. 111)
 ну , пионер-влак , те ынде шке ӱмбакыда пеш кугу обязательствым налын
 улыда . иктым гына ида мондо : обязательство модыш огыл . (P. 111)
 ик кастене чодра гыч тольымат , ужам : пӧртыштӧ Сеню ден Ваня
 (изи эргымже) гына шинчат . (P. 111)
 Сакар колын : Эвайын эргыже ачажлан сырен да урал заводыш каен . (P. 111)
 Эвай раш шиже : сар гыч пӧртылмек , Пӧтыр юмылан ушаныме шотышто
 тошто радам деч торлен . (P. 111)
 тудо пала : купшӱльӧ арамлан огыл тыге варгыжеш . (P. 111)
 еҥлан шӱгарым кӱнчет - шке тушко логалат . (P. 111)
 шудым кочкам - пӱен нӱшкемеш , ошмам пурам - адак пӱсемеш . (P. 111)
 илыш неле , оплыкан - муро сем ойган ; илыш куштылго , ласка - мурат
 куанышан . (P. 112)
 ик гана шойыштат - колымешкет шояче лият . (P. 112)
 таҥетым ондалет - шке ондалалтат . (P. 112)
 уремыште , олык лапыште , мардеж логалдыме моло верыште лӱп-лӱп
 шокшын чучеш , ласкан шӱлалташ юж ок сите . (P. 112)
 жап йогын вӱдла чарныде йога , нимогай вий тудым чарен ок керт . (P. 112)
 Марина , кок ий лиеш ынде , Пиштан ялыш Шимай Йогорлан марлан каен ,
 ик изи эргыже уло . (P. 112)
 чодра тыныс , юж яндар . (P. 113)
 ожно тыште Сорокин торгаен илен , чыла оралтыжат тудынак кодын . (P. 113)
 Jӱштӧ пыта , мланде кошка , олык ӱжарга , пеледыш пеледеш . (P. 113)
 шошо толеш , шӱшпык мураш тӱҥалеш , сирень пеледеш . (P. 113)
 ик смена вашталтеш , вес смена пашаш шогалеш . (P. 113)
 лук еда Силва вӱд гоч вончен кошташ кум вере кӱварым ыштыме ; кӱвар тыгыде
 ломаш дене атмала тодмо ; шошым шоло волтымо годым поген налыт , кеҥеж шушаш
 лишан угыч ыштен шындат (P. 113)
 эҥерже , ший ока гай койын , чодра шеҥгек каен йомеш ; эҥер ӱмбалне ,
 шийын-тойын йолгалтын , кечыйол модеш . (P. 113)
 теат чылан иктӧр ода иле: авада вуйлата , сӱре яра кия , теже веле чарныде
 пашам ыштеда . (P. 114)
 кернак , ме аванам пеш пагалена : тудо мемнан тукымым шара . (P. 114)
 шокшылан лийын ялыште йӱк-йӱан ок шокто : чыла чонан ӱмылыш шылын . (P. 114)
 ынде мый умылышым : рывыжат мый семынемак лудым ваҥаш толын улмаш . (P. 114)
 тудо пала : йоча-влак чын корныш шогалыныт , нунын верч вожылаш ок логал .
 йоча-влакат ласкан ойлат : вет ава нунын пиалышт верч нимомат чаманен
 огыл . (P. 114)
 ял шукертак помжалтын , эр йӱк тарванен : уремыште кӱтӱчӧ солаж дене
 ялым шергылта , вольык ломыжеш , пий опта , йочавлак магыркалат . (P. 114)
 пырыслан модыш - колялан шинчавӱд . (P. 114)
 тул йӱла - шикшыже ок лек . (P. 114)
 чодра пылышан - нур шинчан . (P. 114)
 кеҥеж ямдыла - теле кочкын пытара . (P. 114)
 ик пошкудо дек лектат - ик мутым колат . вес пошкудо дек леклтат - тудо
 йӧршеш вес косиля дене вес аҥам куралеш . (P. 115)
 шийым ӱдем - шӧртньӧ пеледеш , муно шочеш (кияр) . (P. 115)
 пуным ӱдем - шӱдыр шочеш . (P. 115)
 Микуш вуйжым нӧлталын ончале - аваже шога . (P. 115)
 Микуш омсаш мияш тӱҥалын ыле - кочаже кынел шогале да уныкажым
 руалтен кучыш . (P. 115)
 икте почеш весе , кумшо лектын ойлат , кузе май пайремым революций деч ончыч
 эртарен улыт кузе кызыт моло кугыжаныште эртарат . (P. 116)
 кузе мланде пӧрдмым огеш лий чараш , ок лий ший кавасе кечым петыраш ,
 эрык верч шогалше калыкым тыгак огеш керт тӱняште петырен иктат . (P. 116)
 кӧ пашам утларак ышта , кӧ утларак талын ончык кая , тудо утларак куана ,
 утларак виян лиеш . (P. 117)
 тудо йӧршын поэт лийын огыл , кӧ ок пале пеледыш ден шӱдырын йылмым , кӧ
 ок шиж лишыл таҥын шӱм-кылым . (P. 117)
 пиалан , кӧ жапым аклен мошта , кӧн илыме кечыже нигунам мондыдымо кышам
 кода . (P. 117)
 кӧ шурным кушта колхознан пасулаште , кӧ чапле заводым чоҥа кеч-куштат ,
 кӧн шумжӧ йӱлен калык верчын пашаште , лач тудо мемнан депутат . (P. 117)
 кӧ тыныс верч кредалын сарыштат , кӧ илыш верч нӧлта у стройка-влакым ,
 тудлан снаряд огеш кул йӧршынак . (P. 117)
 первый миймыж годым кузе тудын Ястребок шымалын , кузе Нургалий тудын
 ястребокшым  шупшын налаш тӧчен , чыла тидым Микуш шукертак монден . (P. 117)
 теҥгече лекций деч вара кастене штудент-историк , мыйын йолташем , пеш шуко
 ойлыш уло кумыл дене йырваш нӧлталтше стройкына нерген , кузе юл вӱд
 пура лӱҥгалтын Доныш , кузе ошмаште илыш пеледшаш , кузе Казань гыч
 шинчын пароходыш , курортыш , Крымыш , лиеш вик каяш . (P. 118)
 чынже денак , кунам элна тул ора лоҥгаште , кунам йӧраTымем тушто , мый
 тыште шинчен кертам мо . (P. 118)
 мый шочынам , кунам кӱкшӧ лум пургыж леведын ялым да поран шӱшкен ,
 кунам ачам ӱмбаке , шолып урмыж , кулак окна вошт йӱдым лӱйкален . мый
 шочынам , кунам , мучаш деч лӱдын , кулацкий сволочь ялыште лӱшкен ,
 кунам окна гыч вик шепкашке йыдым янда рож вошт пычал тар шикш ӱпшен
 . (P. 118)
 земский начальник калык ваштареш киеш гын , карательный отряд толеш
 гын , ятыр еҥ орлыкыш верештеш . (P. 118)
 постышто шогет гын , часовой улат гын , пост нерген гына лач чоныман (P. 118)
 закон деч ок лӱд ыле гын , шке илышыжым ок чамане ыле гын , Ванька койышыжым
 тыпландарен ок керт ыле шол . (P. 118)
 чумыр мландым тудо (Чужган Осып) поген налын гын , илаш моло йӧн уке гын ,
 кушко кает ? (P. 118)
 Сакар ош тӱняште коло ий илен гынат , пайрем годым южгӱнам ӱдыр-влак
 коклаште иктаж шала вуйым кучен , пижергым , кидшолым мойын наледен
 гынат , тыгай ӱдырым ужмыжла ок чуч . (P. 119)
 шовет власть веле , марий-влак , тыланда сай илышым конден кертеш . мыланна
 кызыт ик жаплан нелырлак гынат , адак рвезе калыкым поян тӧра ваштареш
 кредалаш наҥгаят гынат , моло семын полшаш йодыт гынат , ик жаплан
 тиде нелым чытен полшыде ок лий . (P. 119)
 Алексеев чылт ласкан шыргыжале да пелештыш : " мыйым вет тый садак
 пуштын от керт . кеч тый мыйым йӱштӧ вӱдыш чыке , кеч шокшо вӱдеш когарте ,
 кеч пиктен сакалте , кеч лӱен шу , кеч тулеш пыштен йӱлалте , мый садак
 ом коло " ! . (P. 119)
 кушто ожно киен ошма веле , кушто пӧрдын мардеж йырымваш , кызыт тушко
 чыла тӱрлӧ вел гыч толын калык каналым ышташ . (P. 119)
 Сакар кож велен эҥертыш , пуйто уло вийже луйым поктымо дене пытен ,
 пуйто тудлан ынде тыняште моло нимат ок кӱл ... (P. 119) .
 писын ок тарваныл гынат , тудын кидыште паша койын ушна , койын ворана ,
 койын тӱзланен толеш , садланак Карпушым пиалан айдемылан шотлат . (P. 120)
 ты марте нигӧлан шижтарен омыл гынат , тудо тыгай лиеш манын , шонен
 омыл . (P. 120)
 Карпуш ватыжын чын ойлымыжым пален гынат , посанажым шыдештараш огыл
 манын , тудым авырен пелештен . (P. 120)
 оньыжо , иктаж-мо келшен огыл гын , нигунам тура каласен огыл , эре
 йожек туштен , пуйто пошкудо марийлан ойлен . (P. 120)
 вучат , кунам эн неле пушка пера чыла куатын тушко , кушеч германец
 тӱредеш , пехотым тул дене леведеш . (P. 121)
 сокол вуйжым кӱшкӧ нӧлтен , кок могырыш ончыштеш , пуйто тудо ӧрын ,
 молан тудым калык ончыко луктыныт . (P. 121)
 имньым ончаш изинек тунемман . чумалеш манын , тудын дек мияш лӱдеш
 гын , вара могай тудо колхозник лиеш ? (P. 121)
 мемнан калык закон верч да чын верч чот шога , сандене , мыланна кажне
 гражданин полша манын , ӱшанаш лиеш . (P. 122)
 ужын омыл кӱкшака капетым , но коеш шинчамлан тудо паш , пӱйто угыч
 мланде мучко лектын кайшыч жапнам моктен мураш . (P. 122)
 тушто кызыт ныл лудо , а ме миена гын , чылаже кӱдытын лийына . (P. 122)
 кид коршта , а изиш корштымым чарна гын , Микуш мӧҥгыжым шонаш тӱҥалеш
 . (P. 122)
 шотшо дене саде участок мемнан ялланак логалшаш , но межовойлан от
 келыштаре гын , тудо вес ялланат пӱчкын пуэн кертеш . (P. 122)
 кызыт мемнан Ершов Терентейна уремыш лектын тавалта гын , калык
 тудым шум йывыртен онча , да Tерентей кугыза адакат чот куана . (P. 122)
 Пӧтыр Макси молыгунамсыж семынак уверым колышт коштеш . иктаж-мо
 шокта гын , эн ондак Эчанлан толын ойла , а тудыжо апшат дек
 шукта . (P. 122)
 шудо пуш чынак пеш тамлын ӱпшалтеш , сандене пионер-влак тудым кидыш
 налын нерышкышт тушкалтенак ӱпшынчыт , а южышт шудо ӱмбалне почаҥашт
 тӱҥальыч . (P. 123)
 йырым-йыр эше волгыдырак лияш тӱҥале , пуйто тиде казне кечын шке
 жапыштыже волгалтше ӱжара огыл , а еҥ-влакым ылыжтыше тул , пычкемыш
 йӱдым шалалтен , волгыдо пагытым конден . (P. 123)
 кунам тудо очкижым налеш , тунам нер лукыш йоштекын волышо шинчаже ир
 сӧсна шинчам ушештара , а кунам очкижым мӧҥгеш пижыкта , тунам чыве
 нумалше тумынала коеш . (P. 123)
 южо еҥ воштылташ шона гынат , воштылмо ок шу , а Ершов Терентий
 тӱҥалеш гын , чыташ ок лий . (P. 123)
 теве вияш пӱнчӧ-влак , вӱйыштым кӱш нӧлтен , рыҥ шогат . ҥунын укшлашт
 ялт мучашыште веле , сандене нуно ежар упшым упшалше гай койыт , а
 ӱлнырак улшо укшла чара , пуйто лӱмынак ала-кӧ эрыктен коштын . (P. 123)
 бригада гыч ойырымо имне-влак яра ынышт шого манын , Сагдийлан кылме
 терысым  коптараш еҥымат ситышын ойырыман ыле , но тудо кечын шым-кандаш
 еҥым веле колтен , садлан имне-влак кечеш лу-луаткок воз дене веле
 луктын серлагеныт , а Марзенан кок имньыже кече еда кумло возым
 луктын . (P. 124)
 эчан гай еҥым гына тарваташ куштылго ... тудлан эн ондак мланде кӱлеш .
 налын кертеш гын , ешым погаш пижеш , ок керт гынат , ниможат ок йом ,
 турьмаш шындат гын , ик вуй , ик поч . (P. 124)
 ме ик таҥашак улына вет коктын , американец , рвезе Том Пирстленд .
 тый шочынат , кунам шыже йӱр шоктын , кунам ачат кылмен Гудзон воктен ,
 кунамже  " эрык " манме бронза статуй Атлантик вӱд ӱмбалне шинчырген ,
 кунам тендан мокталт мекшаҥше штатым йырваш эн шучко кризис шинчырлен ,
 кунам , пашадыме , тазалыкшым локтыл , кылмен , шужен , лач шултышым
 шонен , я бизнесмен , эн шерге акым поктыл , тыжем тонн киндым вӱдышкӧ
 кышкен , кунам ешет илаш тӧчен пеш нелын , а Уолл-стрит гын , парышым
 терген . (P. 124)
 йӧратем мый ӧзамбайым , йӧратем пеледышан кеҥежым , кунам кас кече
 ягыдар чоҥга мучашеш пистеран ото воктен чуч шинчын , вӱд сер араман
 ужар ойыпшым шияҥден шупшалеш , ял йыр савырныше куэрын кудыр вуйжым
 чинчылен ниялта да шареҥер пӱнчерын ужар парчажым шӧртньылен вӱчкалта ;
 кунам пыл ора пуракым кынелтен , кӱтӱ почеш кӱтӱ кугу ял капка гыч
 пурен да уремым темен колхоз вольык йӱдлан моҥгӧ пӧртылеш ; кунам агытан
 сога гай йошкар шовычан , фельдшер семын ош халатан вич вате , вич ӱдыр
 кугу водаран ушкалыштым пуртат да лу доярка лу ведра тич шӧрым лӱштен
 чевергат ; кунам вес вич вате , вич ӱдыр кӱтӱ сӧснаштым пуртен петырат ;
 кунам эше вес вич вате, вич ӱдыр кутко тӱшка наре шорыкыштым вӱташке
 авырен пуртат ; кунам луаткок изак-шоляк патыр-влак семын ончылшовычыштым
 сакен, лектын шогалыт да паша гыч пӧртылшӧ пӱгыр шӱян имньыштым ончен
 налын , вӱташке колтат ; да кунам кӱкшӱ шурнын мастарышт бригада дене
 да бригада дене колхоз нур гыч пӱжалт-ноен , пуракаҥын кум мучаш гыч
 пурен , ял мучко весела сурт еда шаланат ! (P. 125)
 кунам тӱнясе калык уло чон ден шӱмаҥын авыра Совет элнам , кунам Китай
 тӧрланыш эрык фронтым , кунам тушманым чартара  Вьетнам , кунам мланна
 эрласе кече почмо да мландым пӧрдыкташ ок лий мӧҥгеш , лач тиде годым
 мӱндыр теҥыз гоч ме сап урмыжмашым колына уэш . (P. 126)
 мый мурем , кузерак Юл ӱмбалне коммунизм стройкына кынелеш ; кузерак
 теҥыз гай пасу мучко лӱҥга шуко парчан у шыдаҥ ; кузерак колхоз-влак ,
 луын-лучкын ушнен иктыш , пеледыт вияҥ ; кузерак шошо кечын саднаже
 ош лумла койылден пеледеш ; кузеракын колхозный ялнаже кечвалла йӱдымат
 волгалтеш ; кузерак Юл ӱмбалне шарлалын , Сталинградыш кая чодрана ;
 кузе шукш ,порсын шӱртым шуялын , кокнлаш мундырта мыланна . (P. 126)
 композитор воза ныжыл семым , сылне стихым возат поэт-влак , ныл ий
 годым кузе онар сенын шогенна ме эл верч , таҥем-влак , кузерак , шуктыде
 кумло ийым , тул коклаште чалемын ӱпна ; кузеракын мемнам  тӱжем ий гыч
 шарналтат уныка-шамычна ; кузерак колымаш гычын луктын иза-шольым
 советский салтак , каласат курымеш тау мутым кеч албанец , румын , я поляк...
 кузерак , эртымек кужу корным , шалатен шем тушманым йӧршеш мӧҥгӧ толын
 салтак да моторын тыныс стройкым чоҥа кызыт пеш , - чыла тидым , алал
 кумыл темын , уло йӱкын мокен курымлан , композитор воза ныжыл семым ,
 сылне стихым возат поэт-влак . (P. 126)
  " кол эҥырым кӱрлын каен " , - пелешта Лукаш , адак ик гана кидшым рӱзалеш
 . (P. 128)
  " Алеша , - шоктыш Миклайын йӱкшӧ , - ик презым кучо да ончычын вӱден
 курж " ! . (P. 128)
 Темиров мыйын ӧрмем шиже ала-мо , ешарен каласа : " мый 1918 ий марте
 офицер дене денщиклан коштынам . (P. 128)
  " Ведат шольо , орол омаш деке лек-ян , села гыч ала-могай " начальник "
 толын " , - манеш пошкудо марий . (P. 128)
  " шогертенын мераҥым оролымыжым ужыч ? " - изам мый дечем шыпак йодеш . (P. 128)
  " революций! - кычкыральым мый уло вием дене . - почешет каем " . (P. 128)
  " ӧйло , Лукаш , колыштына " , - маньым мый . (P. 128)
  " ынде уло колхозым кучыктен пуат , - пелештем мый тудлан . - полк командир
 лият . (P. 128)
  " теве Опанасемын пошкудыжо могай пычалзе улмаш! " - шоналтышым шке орам
 дене . (P. 128)
  " молан акам презым пуртен ? " - шоналтыш Мичу (P. 129)
  " паша шотышто толын , очыни . угыч бригадирлан шогалташ каласа гын ,
 келшем , эрла гычак пашалан пижам " , - шоналтен Йогор . (P. 129)
  " мый тений шошым колхозыш пурынем ыле , - кутыра Лукаш , - Логин
 Лари чарыш " . (P. 129)
 мыланем Андрей ончычак ойлен ыле : " авай , мый тыланда радиом
 шынден кодем , вара те тӱрлӧ уверым Йошкар-Ола гычат , Москва гычат
 колышташ тӱҥалыда " . (P. 129)
  " каяш лиеш , - манеш Ямет . - только мый маска кийме верым ом пале
 вет " . (P. 129)
  " туге , Костя , - вашештыш Мартыновын ачаже , Сергей Иванович , -
 таче мемнан республикылан колович ий темеш " . (P. 129)
  " шогыза ! - кенета Шимай Йогор кычкыралеш . - те класс пырдыжым
 пӱчкаш маныда , да ялцоветше мом але каласа . мый пӱчкаш ом пу! "
 . (P. 129)
  " шоналтыза , - манеш тудо , - шкемын огыл гын , кузе шкемын манам
 ? (P. 130)
  " Шӱргӧял ӱдыр-влак тыге мурат " , - манеш Окавий . (P. 130)
 мийза , лудыда-влакым поген налза! " - манеш тудо . (P. 130)
 тумо йымалне кок салтак ойлат : " тыгак чыташ ок лий . айда
 Павлов , йошкарге деке куржына " . (P. 130)
 эргыжым ужатыме годым Миклай кугыза тыге ойлыш : " эргым , мый
 кугыжан сарыште арамеш орланен  коштым . тый , эргым , йошкар фронтыш
 кает . тушто тыланет шемер калык верчын кучедалаш тӱкна . буржуй-влакым
 сеҥыде мемнан гай шемерлан сай илыш нигунамат ок тол . эргӱм , тидым
 нигунамат ит мондо " . (P. 130)
  " маню , вара кузе илаш тӱҥалат ? мыйым от мондо ? " - адак пелешта
 Сергей . (P. 130)
  " Олюк , - ӱдырын чевергымыжым ужде , Марина кува тугак мутлана , -
 Иогор эргым темлаш мия гын , мом каласет ыле ? (P. 131)
  " мемнан-влак сеҥат , ошо-влак куржыт ! " - шоналта Эчан , адак шинчаже
 петырна . (P. 130)
  " ӱмырым илен эртараш урем мучко ошкыл эртыме гай огыл улмаш " , - йӱдым
 малаш вочмекыже , шонен кия Марина . (P. 131)
 нуным ужын , Шамрай шоналтен : " векат пучымышым шолташ тӱҥалыт " . (P. 131)
 ойырлымем годым тыге шоналтышым : " Никита Алексеевич - тале баянист да
 марий калыкын уста мурызыжо . нылле ий жапыште тудо мемнан марий театрлан
 кугӱн полшен " . (P. 131)
  " чуза ! шып лийза ! - вуйлатыше кычкыра . - тыште пазар огыл . шамрай
 ала-мом ойлынеже " . (P. 131)
 радио умбакыже кычрыра : " кызыт Москва зап дене латкандаш час " . (P. 131)
  " а-а-а , вӱр йӱшӧ пире ! куржын от утло ! " - мӱгырен Сакар . (P. 131)
  " уке , ик олаҥге да кок рак пурен . тений вӱд изи дене кол вер гычшат
 тарванен огыл ала-мо " , - ваштарешыже шоҥго кечкыжеш . (P. 132)
  " йӧра , тидын нерген вес гана ӱчашена " , - мутым кошартен пелешта
 Пӧтыр . (P. 132)
  " мо , институт ыш келше ? " - ачаже ешарыш . (P. 132)
  " поро кече лийже, Гурий Степанович , - ӱдыр вашештыш . - мо те
 мемнан ял шеҥгеч веле кудалыда ? " . (P. 132)
  " теҥгечысе кечым шарнен , эрласе нерген шонаш тӱҥалына " , - ешарыш
 Мартынов-эрге . (P. 132)
 отсекретарь погынымашым почмо годым тыгеракын шке мутшым кошартен :
  " пӱтынь совет паша ялысе кулак ваштареш кредалме шот дене кайман " . (P. 132)
  " теве тиде артист Ози Кузим модеш , тиде - Полат Акпайым " , - умылтарен
 рвезе . (P. 132)
 йошкар пеледыш пайрем нерген ойлаш тӱҥалме деч ончыч шамрай пашалан пырля
 лийын шогымашым умылтарен пуыш : " кеч-могай у пашалан эн ондак ме ,
 коммунист ден комсомолец-влак, пижына " . (P. 132)
  " тиде чын . война огыл гын , техникына мыняр лиеш ыле " , - келшыш Йогор
 . (P. 133)
 шырчык иге-влак шып кият , йӱкымат огыт пу , аваштын мутыштым колыштыт .
 а авашт нунылан шижтара : " шып кийза , йӱкым ида пу , пӧрт вӱйышто
 пырыс кия . (P. 133)
 шогертен чарныде шке мурыжым мура , пуйто мераҥлан шижтара : " мераҥ ,
 мераҥ , шолашкыла ончал , теве охотник-влак тый декет лишемыт .
 вашкерак чашкерышке кудал , ӱке гын , тыйым лӱят ! " . (P. 133)
  " кушто тыгай сылне мурым колынат , Окавий ? - йодеш Пайдуш вате . (P. 133)
  " Эчан , йолетше кызытат коршта мо ? " - йодеш Анук . - тоя деч посна
 кошташ ок лий мо ? " ... (P. 133)
 радио шыпланыш . Андрий ала-мом пӱтырка   " молан ок шокто ? " -
 председатель йодеш . (P. 133)
  " Марпа акай ! мо лийынат ? молан вуетым тынаре чот вӱдылынат ? " -
 пошкудо вате-влак йодыт . (P. 133)
 я мом воштылыда , - шокта Ӧрина . - Лука кузе кутыра , тугак
 ышта " . (P. 134)
 карпуш почеш ӱдрамаш-влакын йӱкышт шокта : " карпуш ! молан уржам
 тыге куктен коденат ? ! машинет дене киндым локтылат " . (P. 134)
  " Элексей изайлан кӱтӱм пуышаш ! тудо ялыштына ожнат кӱтен . тудын
 деч нимо утситым ужалтын огыл " , - коҥга лук гыч йоҥгалте . (P. 134)
  " келшаш ? - Йогор ӧрмалгыш . - тыят мыйым колхоз председательлан
 шогалташ темлет ? " . (P. 134)
 ала-мо вес йӱкын Верук воштылеш . " Pеш йора-а , - шуйдарен пелешта .
  " можо йӧра ? - Пӧтыр ӧреш . (P. 134)
  " ну-ка , воло-ян тушечын ! уке гын , логалеш ! - чытырем мый . -
 Маня , тоям вашкерак кондо " ! . (P. 134)
  " мом мый туныктенам ? - сырен аваже . - Эвай Пӧтыр дек кошташ мый
 туныктенам мо ? " . (P. 134)
  " молан кӱлеш мыланем тыйын оксат ? " - шыдешкен колтыш тудо . (P. 134)
  " уке , кокай , арам тыге шонет , - Оля шыргыжале . - иктым да весым
 кычалын коштшо , шканже келшыше ӱдырым муын кертдыме еҥым шоҥго каче
 маныт " . (P. 135)
  " Галя , мо пеш эр кынелынат ? " - Константин Сергеевич , шинчажым
 почын , ласкан шыргыжале . (P. 135)
  " туге , - Пӧтыр воштылеш . - ломбер , пистер , куэр мотор улыт " . (P. 135)
 мыйын толмешкем , могай омым ужыч ? " - воштылеш Алгаева . (P. 135)
  " сай , сай , - шыргыжеш Ана , - на теве , васке луд " . (P. 135)
  " олык мыланна пешак кӱлеш, вольыклан курго уке , купым кошташак
 пижман " , - манын ойлышт нуно . (P. 135)
  " мый эреак толам , да кушко кажне раз чайым шындыл шогылтат , " - манын
 Еки пелешта . (P. 135)
  " изай шуко орлыкым чытен дыр " , - манын шоналтен Марина . (P. 135)
  " ах , таче пардаш эҥыраш пеш йӧнан игече " , - манын шоналта Вачий . (P. 135)
 сакар ӱдыр деке лишеме , пычалжым пушеҥге воктен шогалтыш , имньыжым
 ниялткален ончыш , вара мане : " имнет чык лийын , изиш кандараш кӱлеш .
 молан тунар чот поктенат ? " . (P. 136)
 каймем лугыч шонкалем : " эше шогертен толын лектеш гын , изам адак лӱен
 колта мо ? тыгеже ме таче ик мераҥымат кучен огына керт , чыла лӱдыктыл
 пытарена " . (P. 136)
 а шукерте огыл Опанас йолташем деч ик уверым кольым : " тылат Логин
 саламым каласыш , шке лӱмжӧ дене мыйым тыйын кидетым кормышташ йодо "
 . (P. 136)
  " каласен ом керт , Акнаш . адак мом ышташ гын ? шонен ончем теде " , -
 мане Ксти . (P. 136)
  " тунемаш каем ! тунемде , чылажымат умылен налде , у илышым ышташ
 огеш лий улмаш " , - шонен , Сану ошкылеш . (P. 136)
  " Иван , Пӧтырлан ушкал йомакым колто , але тудо ок шинче " , - шокта
 ик йӱк . (P. 136)
  " эй , Сидыр , улат мо ? " - еҥ кычкыра . (P. 136)
 мемнан ӱмырыштына эше ятыр у ий толеш " , - вашештен ӱдыр . (P. 136)
  " чын , - манын Зыков , - завод ял гыч толшым илаш туныкта " . (P. 136)
 изамже помыш гыч кок маска игым луктеш . " на , иктыже тыланет , отлично
 тунемметлан пӧлек , - шокта тудо , - а весыжым чӱчуч эргыжлан наҥгая "
 . (P. 137)
  " йомакысе кугыжан ӱдыр семын пелед шогалынат , - мыскара семын вашештыш
 Йогор , - кунам тыге кушкынжо шуынат ? " . (P. 137)
 ӱдыр марлан ок кай , да кок кугыжа-влак ваш сырен , войнам тӱҥалыт .
 Йыван тидым шижеш да : " тыге огыл , толыт гын , мыйын ӱдырем наҥгаят ,
 войнаш кайшаш " , - шона . (P. 137)
 умбалнырак : " а-у !...ану-ук ! Марпа-а ! а-у ! " - шоктыш . (P. 137)
 ятыр жап шинчымеке , Сану ойлаш тӱҥале : " мыйым ачий тендан деке
 сомыл дене колтыш ... " (P. 137)
 эвай Пӧтыр тудлан эре воштылын ойлен : " вара кузе , гидротехник ?
 пашат могае ? " . (P. 137)
 ужамат , шогертенет кычкырен-кычкырен нояш тӱҥале . ынде тудо мераҥым
 чаманенак кычкыра : " мыйын мутемым от колышт гын , шканет шке ӧпкеле "
 . (P. 137)
  " тендан дене шинчаш пеш сай , но службымат мондаш ок лий . вуеш ида
 нал , мый оролаш каем " , - пелештыш шоҥго буденновец да пӧрт гыч лекте
 . (P. 138)
  " моло вере кугу лектышым налыт , да неужели меат тудым сайын шочыктен
 она керт ? йӧн дене ончен , тиде культурым тысе мланде дене сайын родым
 ышташ гын , мемнан денат кукуруза чодра семын лӱшкен шогаш тӱҥалеш ! " -
 шокшын ойлен Матвеев . (P. 138)
  " чыланат тыште улыда ? - йолеш Эрмак . (P. 138)
  " тунемде ок лий , чын , - Йогор келшыш , - но вет тидлан жап кӱлеш .
 а мыланем эрла гычак колхозым вуйлаташ тӱҥалман " . (P. 138)
  " чодраште илаш тунемшаш огыл , - пӧдырын шонымыжым палышыла Сергей
 пелешта , - мый чодрашак шочынам " . (P. 138)
  " сай лий , йолташ ! - пелешта Ванька . - тембакырак шич " . (P. 138)
  " Ануш , - манеш Марина , - тыгай ойган мурымат мурен моштет улмаш "
 . (P. 138)
 лум яклака , ече куштылгын мунчалта . Сакар кайшыжлак, лачыжым почын ,
 урым пыштыш , пычалжым шӱшкаш тӱҥале . Сакарын шӱм пыртка . эх , кузе
 тиде лӱйым солалтен налаш , вара Чежган кугызалан тӱлышаш парымже ок
 лий ыле ! луй , Сакарлан ӱчым ыштымыла , нигушкат ок шич , эре ончык
 кая . (P. 139)
 Тамара , мыняр онча , тунар тӱдын ушыжо ӱмылыдымын Григорий Петрович
 йыр пӧрдеш . моло кавалер-влак дене таҥастара . ялысе учитель умылдымо
 мелодийже дене Тамаран чонышкыжо шеҥынак пура . уке ,тыге ок йӧрӧ ,
 тыгай шонымашым вуй гыч  кораҥдаш кӱлеш ! (P. 139)
 уполномоченный - влакын тугай койышышт : кажне ял илыш нерген йодыштыт .
 тыге йодыштмыштлан Яндышев лыжган гына каласен пуа : " мый опытник омыл ,
 мый учитель улам , йочан шонымашым гына шинчем " . (P. 140)
 вачай шке йолташыштым шылталенат нале : " шорык тӱшка ! тендам поген от
 шукто " . (P. 140)
  " кузе гынат пуртыза , йолташем шоген ок керт , йӧрлеш ала-мо " , - пеш
 сӧрвала уремысе йӱк . (P. 140)
 - тыгай шыгыр жапыште тендам нигушкат колтен ом керт , - директор руал
 каласен . - йодмашдам мӧҥгеш налза . (P. 140)
 Макар шыдештын . кынел шогале , турвым шуялтен каласыш : - ийгече тӱрлӧ
 лийын кертеш . кеч ояр , кеч ночко лиеш , кырашыже кӱлеш . (P. 140)
  " шоҥго рывыж помыжалтын " - шоналта Валерий . (P. 141)
  " оринам шонаш тӱҥалат гын , погынымашыжымат мондет " , - шоналта Пӧтыр ,
 тунамак шижеш : Ванькан докладше пытен . (P. 141)
 кожым ончен , чаманен шонкалем : " вет тудат моло пушеҥге гаяк таза ,
 пӱртӱсын кеч-могай осал вийжым сеҥен кертше лиймыже шуэш " . (P. 141)
 ава ден эрге пӧртыш пурышт . нунын ваштареш Оля шыргыж тольо , старшина
 дек миен , саламлен пелештыш : " Егор Максимович , мӧҥгӧ пӧртылмет
 дене саламлем " . (P. 141)
 Семен Петрович Олям тунем пытарыме дене саламлыш да йодо : " Олюк ,
 ынде мом ышташ тӱҥалат ? " . (P. 141)
 Тачана каласа : " ну , Семен , тый аза от ул , тый улат бригадир ,
 комсомолец-командир ! " . (P. 141)
  " тау , ракмат ачайлан тыгай поро мутшылан " , - манеш шольо изажлан , вара
 лектеш да кая . (P. 141)
  " кушеч толат , могай уверым кондет , янгелде ? " - манеш Эрмак . (P. 142)
  " а пошкудыдан илышыже могай ? - Вакш Бӧдыр пӧрт велкыла ончыктен йодеш . -
 нунын имньышт мыняре ? " . (P. 142)
  " Кори , кызытак милиционерым кондаш имньым колто ! - эпанай Корилан
 Пӧтыр кӱшта . - ик рвезым Шимай дек колто " . (P. 142)
 пашаже такше тушто огыл , - ыштале Вазай . - паша - келшымаште ,
 йӧратымаште " . (P. 142)
  " шкенан дене кузе илат гын ? - Эчанын йодмыжым колдымыла Каврий
 пелешта . - шукертсек письмамат налын омыл " (P. 142)
  " Юрий Степанович , мо лийын ? - комбайн  гыч тӧрштен волен , комбайнер
 йодо . - ала пырче кодеш ? " . (P. 142)
  " шолып ит ыште , - манын тудо , - эргычлан мо кӱлеш гын , мый чаманымаш
 уке ? " . (P. 142)
  " тый , Васлий изай , - ойла Аркашыже , - кумыл пыштен честнын ыштет гын ,
 пеш кугу еҥ лият ыле . колхозышкыжо молан от пуро ? " . (P. 143)
  " тый пӧртыштӧ ит кий , - умбакыже Васлий ойла . - пашаш кошташ тӱҥал .
 тунам зап эртен каймымат от шиж ... " (P. 143)
  " мый тидын нерген директор дене мутланен налам , - манеш прораб , шке шона :
  " Каргыме Вениамин Петрович ! титакым ыштенам : Ондран кашакым тышке
 пуртымо ок кӱл ыле " . (P. 143)
 кӱлеш-оккӱлым ит ойлышт , - Мартынов сырен пелештыш да , ватыже ӱмбак
 шӧрын ончалын , семынже шоналтыш : " мом гынат шонен луктеш .
 вашке ӱдыржӧ поктен шуэш , а тудо эшеат йоча гай ойлыштеш " . (P. 143)
 тый таче педпрактикыш миенат манын , ойлышт . чын мо ? - . (P. 144)
 изам шона , пуйто мый тудым мондаш тӱҥалынам . (P. 144)
 Микуш йоча-влак дек мийышат йодо , кушко нуно каяш тарваненыт . (P. 144)
  " Семен таче педпрактикыш миен " , - манын ойлышт . (P. 144)
 изам шона : " шольым мыйым мондаш тӱҥалын " . (P. 144)
 Микуш йоча-влак дек мийышат йодо : " кушко те каяш тарванышда ? " . (P. 144)
 мый тудым мондаш тӱҥалынам . (P. 144)
 шольым мыйым мондаш тӱҥалын . (P. 144)
 армийыште гына жап шижде эрта манын , Йогор шонен . но чын огыл улмаш
 . (P. 145)
  " армийыште гына жап шижде эрта " , - манын Йогор шонен . (P. 145)
 йолташем-влак коклаште , мыйын ачам - герой дене икте , тудын ныл орденже ,
 оҥ тич медал8же лийын манын , моктаненам . (P. 145)
 йолтсшем.влак коклаште : " мыйын ачам герой дене икте , тудын ныл орденже ,
 оҥ тич медальже лийын " , - манын моктаненам . (P. 145)
 тый илыше улат манын , ватетлан возем мо ? - йодын йолташыже . (P. 145)
 Нина Павловна , - пелештыш Аркадий Николаевич , - мый тендам ныл ий
 годым эре шарненам , иктаж письмам колтеда манын , кече еда вученам
 . (P. 145)
 кузе тыге , Фатых ? ватан улат , тыйын икшыветат уло манын , мыланем
 ойленыт ыле . (P. 146)
 иктаж письмам колта . (P. 146)
 тудо ватан , тудын икшывыжат уло . (P. 146)
 тыйжат але кугуак отыл . - покролан латкандаш ийым теменам , -
 манеш авий . (P. 146)
 прокой кенета сыра : " мом адак неретым куптыртылат ; Петрован
 тӱшкаш ушнем манын , ӱшанышыш мо ? " . (P. 146)
  " огыда инане гын , шке ончыза . Mый шке возенам манын , шонеда мо . (P. 146)
 ит лӱд , мый осал улам манын , ит шоно . (P. 146)
 мый кольым , пуйто тый теҥгече у рекордым шынденат . (P. 146)
 покролан латкандаш ийым теменат . (P. 146)
 Петрован тӱшкаш ушна . (P. 147)
 тый шке возенат . (P. 147)
 пу-ян , ончалам , - Сайполан кид гыч кагазым налын , Петрован пелештыш , -
 кузерак шонеда... - еҥна шагал манын , ит шоно . первыйлан лач гына
 . (P. 147)
 Алешаже тыгай пычкемыш лукыш конда манын , тудо (Роза) шонен огыл . (P. 147)
 тиде уверлан аваже ӧрмалга манын , Йогор шоналтыш да шоҥго еҥын шинчашкыже
 тӱткын ончале . (P. 147)
 очыни , тенданат шочшыда-влак , ачашт элна верч колен манын , шонен
 илат . (P. 147)
 тендан дене йытын ала-молан сайынак ок шоч манын , шешкыда ӧпкела ыле
 . (P. 147)
 председатель ойла , пуйто тыланет логалшаш киндым тый дечет посна
 мыланем огыт пу . (P. 147)
 - мый кушан шинчам ? - йодо Мичу аваж деч . (P. 148)
 Мичу аваж деч йодо , кушан тудо (Мичу) шинчеш . (P. 148)
 мемнан отделенийыш 15 ияш доброволец вереште : - кусо улат ? -
 Рублев тудын деч йодо . (P. 148)
 Рублев тудын деч йодо , кусо тудо . (P. 148)
 - ала фронтыш ынет кай ыле ? - ӧрын , Чапай деч йодым . (P. 148)
 мый , ӧрын , Чапай деч йодым ала тудо фронтыш ынеж кай улмаш . (P. 148)
 - вара молан ӱжыктышда ? - манын Осман йодо . (P. 148)
 Осман йодо , молан нуно тудым ӱжыктеныт . (P. 148)
 вара кунам солык налаш толыт ? - йодо аваже (P. 148)
 аваже йодо , кунам нуно солык налаш толыт . (P. 148)
 - тыйже вара мо шып шинчет ? - чапай мый дечем йодо . (P. 148)
 чапай мый дечем йодо , мо мый шып шинчем . (P. 148)
 ачам шона : " молан эргым чодраш коштеш ? " . (P. 148)
 ачам шона , молан мый чодраш коштам . (P. 149)
 - пӧртыш пуремат , мом каласем ? - шонем мый семынем . (P. 149)
 семынем мый шонем ; пӧртыш пуремат , мом калсем . (P. 149)
 - Эльза, йӧратымем , каласе тудлан , кайже тышечын . (P. 149)
 Борислан каласе , жапше лиеш гын , тышке толжо . (P. 149)

 79 L . P . Vасикова : сложные предложения в современном
         марийском литературном язӱке . часть ӹ . структурные
         схемы предложений. сложносочиненные предложения.
         йошкар-ӧла 1982 .
       (Tхис техт цонтаинс тхе ехампле сентенцес оф тхе граммар.
       Pаге нумберс аре схоwн ин брацкетс афтер тхе сентенцес.)
 завод шеҥгелне , мӱндырнат огыл , Урал курыкын чаҥгатаже-влак
 койыт . чаҥгата рӱдыштӧ кожер шога . (P. 5)
 мый шоҥго улам... туге гынат тенийсе правам шинчен шогем: Окси тый
 декет угыч кая гын , кайыже - ом кучо; кайымыж ок шу гын , мый ӧкымеш
 колтымаш уке . ешна уке - ила гынат , уто огыл . (P. 5)
 Эрай вашмутым мыняр кычале - ыш му . (P. 5)
 мутлан , тый тӱжвач ончаш гын , бюрократла коят ... (P. 5) .
 кочкаш гын , мераҥ шыл да  шере кинде деч моло нимат уке . (P. 5)
 ом шойышт : йӧратенамат ыле . (P. 6)
 орудий мӱгырымым чарнен... нимучашдыме кугу , лопка пасу шарлалт
 возын . мардеж йол дене ший-шӧртньӧ тысан шурно толкыналтын оҥгештеш ,
 адак мӧҥгеш лупшалтеш , вуйым нӧлтал шогалеш ... (P. 8) .
 кандаш шагат шуэш  . (P. 9)
 шошо толын . (P. 12)
 чодыра лӱшка . (P. 12)
 ломбо пеледын огыл . (P. 12)
 те ужыда . (P. 12)
 ме ышна шинче . (P. 12)
 игече саеме . (P. 12)
 тый ит ойло . (P. 12)
 те каласыза . (P. 12)
 пиал лийже ! (P. 12)
 ме кайынена . (P. 12)
 тый ынет кутыро . (P. 12)
 нуно кӱлыт . (P. 12)
 тый кӱлат - ты нужен
 чодыра лӱшкаш тыҥалын . (P. 12)
 ломбо пелед шуын огыл . (P. 12)
 те ойлаш ида тӱҥал . (P. 12)
 шӱшпык шӱшка ыле . (P. 12)
 ме колын ӱлына ыле . (P. 12)
 кайык-влак мурат ыле . (P. 12)
 кайыкат ок муро ыле . (P. 12)
 олмапу кушкеш улмаш . (P. 12)
 чодыра шоген ыле . (P. 12)
 шурно шочын огыл улмаш . (P. 12)
 тый ойлынет ыле . (P. 12)
 Пӧтыр толнеже улмаш . (P. 12)
 йӱр толжо ыле . (P. 12)
 юр ак тол ылгецы . (P. 12)
 ачам - пашазе . (P. 13)
 пушеҥге ужарге огыл . (P. 13)
 игече мотор . (P. 13)
 тиде школ огыл . (P. 13)
 мут виян . (P. 13)
 кумыт - простой числа . (P. 13)
 визытан - сай оценка . (P. 13)
 тунеммаш - ушым погымаш . (P. 13)
 шинча шоптыр гай . (P. 13)
 шыже шошо гай . (P. 13)
 тудо тый гает . (P. 13)
 шыже шошо гай огыл . (P. 13)
 тудо тый гает огыл . (P. 13)
 кеҥеж ожнысо гай огыл . (P. 13)
 тый ачат гай улат . (P. 13)
 тудо тый гает лиеш ыле . (P. 13)
 шошо шыже гай улмаш . (P. 14)
 кеҥеж ожнысо гай лийын огыл ыле . (P. 14)
 паша - тиде паша . (P. 14)
 айдеме - тиде айдеме . (P. 14)
 сай - тиде сай . (P. 14)
 паша - тиде илыш . (P. 14)
 мый тиде мый . (P. 14)
 тый - тиде тый . (P. 14)
 игече ночко ыле . (9:14)
 мут кӱчык лиеш . (P. 14)
 мый инженер улам (омыл) . (P. 14)
 нуно врач лийын огытыл . (P. 14)
 кече сай ок лий . (P. 14)
 ачаже туныктышо улмаш . (P. 14)
 Ямбика толшо лийын . (P. 14)
 мый возышо лийым . (P. 14)
 нуно кочшо лийыныт . (P. 14)
 ачам моштышо ок лий . (P. 14)
 тый палыше ит лий . (P. 14)
 мый врачлан ыштем . (P. 14)
 тудо директорлан шога . (P. 14)
 те инженерлан ыштеда . (P. 14)
 авам счетоводлан шога . (P. 14)
 тый бухгалтерлан ыштен отыл . (P. 15)
 те вучышаш улыда . (P. 15)
 ме шонышаш улына . (P. 15)
 йӱр лийшаш ыле . (P. 15)
 нуно пашам пытарышаш улыт . (P. 15)
 те пашам пытарышаш улыда ыле . (P. 15)
 ме толшаш онал ыле . (P. 15)
 йӱр лийшаш огыл ыле . (P. 15)
 йӱр лийшаш . (P. 15)
 йӱр лийшаш ыле . (P. 15)
 тый толшаш ӱле . (P. 15)
 Пӧтыр тунемаш пижеш . (P. 15)
 те ойлас кертыда . (P. 15)
 мый каяш тӧчем . (P. 15)
 ме возаш толашена . (P. 15)
 ме йолаш она тошт . (P. 15)
 тудо возаш лиеш . (P. 16)
 Эрвий йочав ончаш лиеш . (P. 16)
 те полшаш лийында . (P. 16)
 йолташем возаш тӱҥалаш лие . (P. 16)
 Ямбика поктен шуаш лие . (P. 16)
 те миен толаш лийда . (P. 16)
 тудо ыштышын коеш . (P. 16)
 тунемше умылышын ок кой  . (P. 16)
 тый лудшын ит кой . (P. 16)
 тудо малышын койнеже . (P. 16)
 радио ойлымым чарныш . (P. 16)
 нуно тунеммым чарнынешт . (P. 16)
 мардеж шӱшкымым чарнен огыл (P. 16)
 мый ойлымым кольым . (P. 16)
 тудо возымым эскера . (P. 16)
 кайык-влак айдеме лишеммым шижыч  . (P. 16)
 ме куржмым ончена (P. 16)
 те мурымым колыштыда . (P. 16)
 айдеме кертман . (P. 17)
 задача - тунемаш . (P. 17)
 мардеж лийшаш (P. 17)
 йыр лийшаш огыл . (P. 17)
 погынымаш лишаш (лык) . (P. 17)
 шуды ситышаш (лык) . (P. 17)
 айдеме кертман ыле . (P. 17)
 йӱр лийшаш ыле . (P. 17)
 тый ойлышаш ыле . (P. 17)
 тудо толман огыл ыле . (P. 17)
 ойлаш куштылго . (P. 18)
 ышташ неле . (P. 18)
 вучш йӧсӧ . (P. 18)
 тунемаш неле огыл . (P. 18)
 куржталаш куштылго огыл . (P. 18)
 илаш - кучедалаш . (P. 18)
 тунемаш - ушым погаш . (P. 18)
 умырым илаш - корно гоч вончаш огыл . (P. 18)
 шуко лудаш - шуко палаш . (P. 18)
 чодыра вует кож-гож-гож . (P. 18)
 пӱнчӧ вует - либ-либ-либ . (P. 18)
 шинча вӱдет йор-йор-йор . (P. 18)
 чодыра уло . (P. 18)
 вӱд уке . (P. 18)
 шинчымаш уло . (P. 18)
 лӱшкымӧ ок кӱл . (P. 18)
 йӱр сита . (P. 18)
 шокшо ок сите . (P. 18)
 йоча кӱлеш . (P. 18)
 йоча шортмаш уке . (P. 18)
 мый титаклымаш уке . (P. 18)
 тудо ойгырымаш уке . (P. 18)
 ме вучымаш уке . (P. 18)
 илаш лиеш . (P. 19)
 тамакым шупшаш ок лий . (P. 19)
 ӱшанаш лиеш . (P. 19)
 кутыркалаш ок лий . (P. 19)
 тунемаш тӱҥалаш лиеш . (P. 19)
 миен толаш лиеш . (P. 19)
 шинчылт кошташ ок лий . (P. 19)
 тунемаш кӱлеш . (P. 19)
 тунемаш тӱҥалаш кӱлеш . (P. 19)
 тамакым шупшаш ок кӱл . (P. 19)
 йӱр толам ыле . (P. 19)
 тыйже каласем ыле . (P. 19)
 теже умылем ыле . (P. 19)
 нуныжо умылем ыле . (P. 19)
 ме толам ыле . (P. 19)
 мый толам ыле . (P. 19)
 тый толат ыле . (P. 19)
 тудо толеш ыле . (P. 19)
 - кӧ документым пуэн ?
 - Лебедев . (P. 20)
 - мо тиде тыгай ?
 - марий кочкыш , господин поручик . (P. 20)
 ида ӧркане . (P. 20)
 йӱдшӧ-кечыже заводышто паша тургым , калык йӱк-йӱан . (P. 21)
 касештеш . (P. 22)
 кылмыктен огыл . (P. 22)
 пычкемышалтеш . (P. 22)
 чытырыкта . (P. 22)
 волгыжаш тӱҥалын . (P. 22)
 волгыж кайыш . (P. 22)
 пычкемышалташ тӱҥалын огыл . (P. 22)
 йӱраш тӱҥалеш . (P. 22)
 пычкемышалт кайыш . (P. 22)
 садыште сайын ӱпшалтеш . (P. 22)
 тӱрлын лиялтеш . (P. 22)
 пылышлан перна . (P. 22)
 кредалаш верештын . (P. 22)
 пашам ышташ логалын огыл . (P. 22)
 ялыш каяш перна . (P. 22)
 ваш-ваш полшаш возеш . (P. 22)
 тудлан ӱшанаш логалеш . (P. 22)
 вӱд йымач кӱнчаш возеш . (P. 22)
 тудлан тӱнемаш тӱҥалаш возеш . (P. 22)
 мыланем ойлаш тӱҥалаш перна . (P. 22)
 тудлан тунемаш кошташ верештын огыл . (P. 22)
 чодыраште поҥгым погат . (P. 22)
 министерство гыч кагазым колтеныт . (P. 23)
 олыкышто шудым солат . (P. 23)
 олыкышто шудым солен пытарен огытыл . (P. 23)
 ялыште икияшым ӱден пытареныт . (P. 23)
 икияшым ӱдаш тӱҥалыныт . (P. 23)
 пашаште тудо деч сайым шагал муат . (P. 23)
 вӱдыш пурыде , ияш от тунем . (P. 23)
 оҥгырым помышеш от шылте . (P. 23)
 келгытшым палыде , вӱдышкӧ ит тӧрштӧ . (P. 23)
 пашам тачак пытараш ! (P. 23)
 йочам сайын ончыман . (P. 23)
 вольыкым олыкыш лукман . (P. 23)
 вӱдым пудыратыман огыл . (P. 23)
 тыге ойлыман огыл . (P. 23)
 тидым попымыла агыл . (P. 23)
 клеверым ӱдаш тыҥалман . (P. 23)
 чодыраш миен толман . (P. 23)
 тыге илен коштман огыл . (P. 24)
 тенге попен каштмыла агыл . (P. 24)
 чодыраште илаш ыле ! (P. 24)
 тудо айдемым ужаш ыле ! (P. 24)
 вашкыман огыл ыле . (P. 24)
 тудлан каласыман ыле . (P. 24)
 книгам лудаш тӱҥалаш ыле . (P. 24)
 книгам лудын лекман ыле . (P. 24)
 тидым ышташ тӱҥалман огыл ыле . (P. 24)
 тенге попен каштмыла агыл ыльы . (P. 24)
 ургаш пижман . (P. 24)
 кутыраш тӧчыман огыл . (P. 24)
 сайым шонаш тӧчыман . (P. 24)
 мураш тӧчаш тӱҥалман . (P. 24)
 пашам ӱштен пытараш тӧчыман . (P. 24)
 пашам ыштен пытараш пижман . (P. 24)
 умылаш тӧчаш пижман . (P. 25)
 тӧрланаш тӧчаш пижман . (P. 25)
 тунемаш пижаш тӧчыман . (P. 25)
 ӱчашаш пижаш тӧчыман огыл . (P. 25)
 лудаш тӧчыман ыле . (P. 25)
 шонаш пижман ыле . (P. 25)
 каласаш тӧчыман ыле . (P. 25)
 тидым ышташ тӧчыман огыл ыле . (P. 25)
 возаш тӧчыман огыл ыле . (P. 25)
 телылан ямдылалташ тӱҥалаш пижман ыле . (P. 25)
 миен толаш тӧчыман ыле . (P. 25)
 лудаш пижаш тӧчыман огыл ыле . (P. 25)
 каяш гын каяш . (P. 26)
 ыштыман гын ыштыман . (P. 26)
 кутырышаш гын кутырышаш . (P. 26)
 нимом вучаш . (P. 26)
 нимом ышташ . (P. 26)
 нигуш каяш . (P. 26)
 нимолан ойлаш . (P. 26)
 нимолан сыраш . (P. 26)
 нимолан ойлаш тӱҥалаш . (P. 26)
 нигуш миен пураш . (P. 26)
 нимом ончылт шинчаш . (P. 26)
 нигыш кен пыраш . (P. 26)
 ойлышташ нимолан . (P. 26)
 сыраш нимолан . (P. 26)
 ойгыраш нимолан . (P. 26)
 ойлаш тӱҥалаш нимолан . (P. 26)
 кутырен кошташ нимолан . (P. 26)
 ойгырен шинчаш нимолан . (P. 26)
 сай игече . (P. 26)
 яндар кава . (P. 26)
 курык сер . (P. 26)
 шуко пушеҥге . (P. 26)
 кум пӧрт . (P. 27)
 ятыр книга . (P. 27)
 шымлу ик подкинде . (P. 27)
 могай чодыра . (P. 27)
 могай олык . (P. 27)
 могай пӱртӱс ! (P. 27)
 мыняр калык ! (P. 27)
 ай могай ӱдыр ! (P. 27)
 ай могай мотор ! (P. 27)
 вот могай паша . (P. 27)
 пӧрт гын пӧрт ! (P. 27)
 чодыра гын чодыра ! (P. 27)
 пасу гын пасу . (P. 27)
 тӱнӧ йӱштӧ . (P. 27)
 уремыште мардежан . (P. 27)
 тӱнӧ шокшо огыл . (P. 27)
 пӧртыштӧ шокшо . (P. 27)
 чодыраште лавыран . (P. 27)
 мыланем йӧсӧ . (P. 27)
 пашам пытарыме . (P. 27)
 серышым колтымо огыл . (P. 27)
 тӱнӧ йӱштӧ ыле . (P. 28)
 эрла йӱран ок лий . (P. 28)
 пасушто йӱштӧ улмаш . (P. 28)
 пашам пытарыме лиеш . (P. 28)
 уремыште лавыран огыл ыле . (P. 28)
 пашам пытарыме огыл улмаш . (P. 28)
 теҥгече шокшо ыле . (P. 28)
 северыште йӱштӧ лийман . (P. 28)
 пасушто лавыран лийшаш . (P. 28)
 тыште чиялтыме лийшаш  . (P. 28)
 пӧлемыште пычкемыш лийшаш огыл . (P. 28)
 пашаште тыршаш кӱлес . (P. 28)
 тыгайым ужаш лиеш . (P. 28)
 тыште кошташ ок лий . (P. 28)
 тамакым шупшаш ок лий . (P. 28)
 тамакым шупшаш ок кӱл . (P. 28)
 кошташ тӱҥалаш кӱлеш . (P. 28)
 ойлен мошташ кӱлеш . (P. 28)
 йолташ деке пурен лекташ кӱлеш . (P. 28)
 кеҥежым вучен шукташ кӱлеш . (P. 28)
 кутырен мошташ ок лий . (P. 29)
 тӱредаш тӱҥалаш кӱлеш . (P. 29)
 возаш тӱҥалаш лиеш . (P. 29)
 возен пытараш лиеш . (P. 29)
 пашам тӱҥал шукташ ок лий . (P. 29)
 пашаште тыршаш кӱлеш ыле . (P. 29)
 тыгайым ужаш лиеш ыле . (P. 29)
 эрла толаш лиеш ыле . (P. 29)
 кошташ тӱҥалаш кӱлеш ыле . (P. 29)
 ойлец мошташ лиеш ыле . (P. 29)
 йолташ деке пурен лекташ кӱлеш ыле . (P. 29)
 кеҥежым вучен шукташ ок лий ыле )P. 29) .
 мыланем шокшын чучеш . (P. 29)
 тудым ужмыла чечеш . (P. 29)
 авамлан сайын ок чуч . (P. 29)
 тунам кертшашла чвчаш тӱҥалеш . (P. 29)
 эрла кертшашла чӱчын кертеш . (P. 29)
 мыйын кочмем шуэш . (P. 30)
 авамлан каласыме шуэш . (P. 30)
 ачамым ужмо шуэш ыле . (P. 30)
 йочан йӱмыжӧ шуэш улмаш . (P. 30)
 вӱд ӱмбалне гудок йӱк урмыж мӱгыралтымеке , Пӧтыр шӧрлымӧ
 гай лие . (P. 30)
 кок арня эртымеке , тунемаш кайышыжла , Чолпан
 обкомыш пурен лектын , тушан ачаж нерген возымо тичмаш
 тетрадьым пуэн коден . (P. 30)
 "йолташ-влак толмешке , теве тыйым тышке петырем" , - изи омсам
 Каврий почеш ... (P. 31)
 пычкемыш лиймеке , коло меҥгым гына эртен , Пакал курыкыш шуна . (P. 31)
 вара , иктаж шагат чоло эртымеке , лектын , вес уремыш Лазарь дек
 ошкыльо . (P. 31)
 пычкемыш лиймешке , ме пашам пытарышна . (P. 31)
 иктаж кок шагат чоло эртымешке , ме пашам тӱҥал ышна керт . (P. 31)
 Ленин шотышто мутым тарватымеке , кочетов тиде тале революционерын
 кушто илымыже , кызыт мом ыштымыж нерген очкиан еҥ деч йодынат ончыш ,
 но тудыжо ончык мом ыштышашым гына ойлаш пиже . (P. 31)
 охотиныҥ вуйлатымыж почеш ик вере да вес вере операцийым сеҥымаш дене
 эртарымек , салтак-влакын ӱшанышт чотак пеҥгыдеме , нуно , утларак да
 утларак чулымештын , а варажым шкеак , корныш лектеден , засадым
 ыштылаш тӱҥальыч . (P. 32)
 но тиде гана тунемаш колтымо нерген йодышым каҥашаш тӱҥалмек ,
 Струев пеш содор кынел шйгалмыж дене правленийыште улшо-влакым
 чылаштымат ӧрыктарыш . (P. 32)
 ялым лекмек , олык мучко канде пеледыш тӱҥале , Настян шинчаже тыгай
 чевер ыле , оза ӱдырынат саска гай заҥгар , кӱшнӧ-кӱшнӧ кават яндар
 деч яндар тӱсыж дене ончен сӧралга . (P. 32)
 ялым лекмек , Настя олыкыш волыш . (P. 33)
 апшат ӱжеш : вич ял гыч погынышо кресаньык-влак , хуторян тӱшкам
 петырымеке , умбакыже мом ышташ ӧршыла койыт . (P. 33)
 изиш лиймеке , ик еҥже тарваныш , вуйжым нӧлтале , вара кынел шинче ,
 ончале : нигуштат нигӧат ок кой . (P. 33)
 нуно , кайшыштлак , пушкыштым тышке да тушко савыркален , партизан-вла-
 кым да калыкым лӱдыкташ манын , айда лийже лӱйылтыч . (P. 34)
 ончен шогышыжлак , Чачин шинча гычше шинчавӱдшӧ йоген лекте . (P. 34)
 нуно кайымышт годым лӱйылтыч . (P. 34)
 чачин шогымыж годым шинчавӱдшӧ йоген лекте . (P. 34)
 самолет огыл гын , мыйын эргым пытен ыле . (P. 35)
 самолет огыл ыле гын эргым пытен ыле . (P. 35)
 мый огыл гын , паша ок ышталт ыле . (P. 35)
 тый огыл гын ,  паша ок ышталт ыле . (P. 35)
 тудо огыл гын , паша ок ышталт ыле . (P. 35)
 ме огыл гын ,  паша ок ышталт ыле . (P. 35)
 те огыл гын ,   паша ок ышталт ыле . (P. 35)
 нуно огыл гын , паша ок ышталт ыле . (P. 35)
 мый огыл ыле гын , паша ок ышталт ыле . (P. 35)
 тый огыл ыле гын , паша ок ышталт ыле . (P. 35)
 тудо одыл ыле гын , паша ок ышталт ыле . (P. 35)
 ме огыл ыле гын , паша ок ышталт ыле . (P. 35)
 те огыл ыле гын , паша ок ышталт ыле . (P. 35)
 нуно огыл ыле гын , паша ок ышталт ыле . (P. 35)
 тиде самолет ? самолет огыл ; ачат инженер ? инженер огыл . (P. 35)
 тиде самолет ? тиде самолет огыл . (P. 36)
 ачам инженер ? ачам инженер огыл . (P. 36)
 мый лиям гын , ме чоҥештена . (P. 36)
 тый лият гын , ме чоҥештена . (P. 36)
 тудо лиеш гын , ме чоҥештена . (P. 36)
 ме лийына гын , ме чоҥештена . (P. 36)
 те лийыда гын , ме чоҥештена . (P. 36)
 нуно лийыт гын , ме чоҥештена . (P. 36)
 мый лиям ыле гын , ме чоҥештена ыле . (P. 36)
 тый лият ыле гын , ме чоҥештена ыле . (P. 36)
 тудо лиеш ыле гын , ме чоҥештена ыле . (P. 36)
 ме лийына ыле гын , ме чоҥештена ыле . (P. 36)
 те лийыда ыле гын , ме чоҥештена ыле . (P. 36)
 нуно лийыт ыле гын , ме чоҥештена ыле . (P. 36)
 Людмила тидын нерген шоналташат тоштын огыл ,но ончыкылык илыш
 нерген шонымаш тудым йӱл-кече вургыжландарен , шӱмжым корштаренак
 туржын . (P. 42)
 йӱд пычкемыш эрталеш , да ӱжараже коялеш . (P. 42)
 "кухмистерскийыш" толшо-влак кол нерген йомаклаш моткоч йӧратат , но
 торговой еҥ колызо огылат , тудлан колет-мочет - керек . (P. 43)
 айдемылан , шулдырым пижыктен , шонымо верышке чоҥешташ лиеш ыле гын ,
 Венцов , облисполком гыч лекмек , тунамак тидым ышта ыле . (P. 43)
 курсант-влак , илашышт шокшырак лийже манын , йӱд еда мландым
 кӱнченыт , вара ик радам накатым оптеныT да левед шынденыт . (P. 43)
 Григорий Петрович , тачак тыгай мастерым мӱ , кудо мландым арлан
 гай кӱнчен мошта . (P. 44)
 тӱняште шуко поро , сае , тӱняште эрык вий сита ! (P. 44)
 кынел шогалнеже - ок керт : пурла йолжо йымен кая , тӱжем име дене
 иканаште шуралтымыла чӱчеш . (P. 44)
 тудо кынел шогалнеже . (P. 45)
 тудо кынел ок керт . (P. 45)
 тӱнӧ пешак сылне : чодыра ужарга , олыкат шудаҥеш , пасуат ӱмбаланже
 ужар постом леведеш . (P. 45)
 Вачайым налына : Вачай - интеллигент , а пашаште Вачай деч
 кӱлешаным шагал муат . (P. 45)
 ме Вачайым налына . (P. 45)
 "иктаж-мо кочкаш уло гын , лук , а мый , пӧлемыш пурен , тувыр-
 йолашым вашталтен чием" , - ила Виктор . (P. 45)
 тый лук . (P. 46)
 Алексеев шинча : бомба тудын ӱмбалан самолет гыч ойырла гын , садак
 умбаке кая , но уш тудлан ок ӱшане , капым виешак лап ышта . (P. 46)
 бомба умбаке кая . (P. 46)
 ой , авием , авием , ынде вашке мый колем : кидем кишке чӱҥгале,
 ужат , кузе пуале . (P. 46)
 кеҥежат толын шуо . (P. 50)
 чиям гын , ошымат , шемымат йӧратем . (P. 50)
 шагат кандашат эртыш . (P. 50)
 мыйынат омем шуэш . (P. 50)
 телымат , кеҥежымат ужарге . (P. 50)
 йоча-влак модытат , модмаштак лудыт .
 калык нойышыжат , нойыдымыжат мала . (P. 50)
 мӧҥгыш толмекат , каналташ ыш верешт . (P. 50)
 лудмо велеат огыл , умылымо кӱлеш . (P. 50)
 ме пушеҥгым пӧрт деранат шындена . (P. 50)
 изи лум возынат , теле корно сай лийын . (P. 50)
 ола курык коклаш йомешат , тудын деч пеш тораште , чевер-канде шикш
 коклаште , кечеш ший гай йылгыжше , нигунамат шулыдымо иян курык вуй
 палдырна . (P. 51)
 вуйышкыжо шыште тӱсан шовчым кылдыде сакенат , кок пылыш мучаштыже
 ший алга коеш . (P. 51)
 южо вере мланде чытырналтешат , пӧрт шалана . (P. 51)
 изай шортмым ужымат , чонемлан йӧсын чучо . (P. 51)
 пӧтыр ӱдыр тӱшкашке але ик ганат лектын огылат тудым чыланат пагалымыла ,
 чаманымыла ончат . (P. 51)
 1919 ийыште тудым эреҥер гыч луктын колташ пунчалын улытат , тудо чынак
 Москваш " кокажын эргыж дек " коштын тольо . (P. 51)
 мланде топланен шуын огылат , аҥамбалне лавыртыш гай ... (P. 51)
 тудо ийыште поян кашаклан первый гана шыгыр лийынат , нуно ӧрмалгымышт
 дене кузе ышташ кӱлешым пален шуктен огытыл . (P. 52)
 тимкин пычалжым кидышкыже налаш тӱҥалынат , тудым кугу капан кресаньык
 шаньык дене мӱшкыр гыч шуралтен . (P. 52)
 руш войскалан , Сура вӱд деке шумешкыже , чотак шужашыже пернен улма-
 шат , марий сиет нунылан ала-моэш чучын колтен . (P. 52)
 Ӱпӧ да Озаҥ организацийыште неле , лӱдмаш паша-влакым ыштымыж гыч
 иктаж-мом ойлаш тыҥалешат , Алановынат шинчаже ылыжеш . (P. 52)
 мардеж укеат , чыла пушеҥге тымык омо дене нерен шога . (P. 52)
 Роман давай калпак паштек . калпак акшакла велеат , ойхы когоок агыл
 . (P. 53)
 шайылнемок эдем шалгалта , трубкажы йӧрен кен ылынат , пижыкташ цаца
 . (P. 53)
 Сакар , школ гыч вакшыш эртен кайышыжла , Якуш Вӧдырын окнаште тулым
 ужеш... моло пошкудыштын иктынат тул ок коят , Сакарын ушыжлан тиде
 ойыртем ала-молан йӧндымын чучеш . (P. 54)
 вакш кучымо годым Вӧдыр йорло-влаклан , у кинде шумешке , кӱсын
 киндым пуэден . киндылан пеш ӧрмаш уке ылят , кӱсын пуымыж годымат
 окса дене шотлен . (P. 54)
 Эликов кастене палыме еҥже дек кая . оза укеат , Эликов вучен ыш шого ,
 мӧҥгеш пӧртыльӧ  . (P. 54)
 курык вуй шолешат , тул лапаш йоген лектеш . (P. 55)
 изи Иван сельсоветышкы кеаат , Хӧдӧрым анжалаш шӱден колтышна . (P. 55)
 кӱсеныште тулем укеат , ик пырче шырпым йолнем ыле . (P. 55)
 Верук илаш миен огылат , икана Ванька шке ӱжаш толын . (P. 56)
 шӧрымӧ сорта семын нерынчен куштымо эргыже , гражданский сар гыч кок
 костыль ӱмбак эҥертен , ачажын суртышко пурен шогалынат , Эвай
 ӧрткышӧ гай кок кидше дене кок эрдыжым роп перен колтен . (P. 56)
 Верушем , письматым налын лудымат , шинчавыдем йогыш . (P. 56)
 имнем ончал . пожарныйыште шогышо племенной ожо ыле , кызыт шоҥго
 алашала веле коеш . пеш кӱлешан сомыллан гӱна кычкена . колхозлан
 орвам налнештат , ложашым намиен кодышым . (P. 57)
 Йошкар Армиын сынже тошто армий гай казамат пушан огылат , Пӧтырлан
 уш почылтараш йӧн лийын . (P. 57)
 тый рабфакым пытаренатат  , тылат кузе куштылго ок лий ? (P. 57)
 индеш ий эртышат , луымшо шошо толын шуо . (P. 57)
 начий каче ончык миен тавалтышат , коктынат пырля шергылтарен
 муралтышт . (P. 57)
 мурызо-влак Йогорын пӧртшӧ тура шуычат , Люда , капкам почын ,
 кудывечыш пурен йомо . (P. 58)
 Савлин йӱлышӧ сурт тураште , уремеш ик кужу шем марийым кучен
 шогалтенытат , калык ала-молан пеш лӱшка . (P. 58)
 комиссар Зуев кок-кум пеҥгыде мутым каласышат , партизан-влак ,
 тарванен , группа дене Нагорный ял могырыш  ошкыльыч . (P. 58)
 кӧм пурташ ? вӧдыр деч моло кӧ пура ?.. вӧдыр пайданеш шогалешат ,
 тудым эркын кучен пуртат . (P. 58)
 Карпушын ораде ушыжо тыпланат , адак тӱдын дене сай илаш тӱҥалеш
 . (P. 58)
 Сакар Семон счетовод шинчыме кыдежыш пурен лектешат , коктынат
 контора гыч каят . (P. 58)
 икманяр кыдалытат , Савикын табак шыпшмыжы шон колта . (P. 58)
 теве пакча шеҥгеч кум ӱмылка сарай воктеке толын йомыч . нуно кудывече
 могырыш ончальычат , иктыже , печым вончен , кудывечыш пурен кайыш ,
 пӧртӧнчыл омса деран шогале . (P. 59)
 каена , каена - йошкарге нигуштат ок кой . ик чоҥгашке кӱзен шунат ,
 луч ! шоктыш . (P. 59)
 омса йӱк шоктышат , Каври кугыза чурге савырнен ончале . (P. 59)
 теве адак орудий йӱк шоктышат , ял мучашыште пий урмыжалтыш . (P. 59)
 Эрик , уло чонем почын , сӧрал деч сӧрал мутым кычалын , серышым
 возынем . тыйымат ласкан , ныжылгын лымдынем... чолпан шӱдыр нерген
 ик-кок мутым каласышымат , пытыш . (P. 59)
 ватыже кузыклан тунам конден . туна кушкын шуынат , йыванмытын тошто
 ушкалыштым ужален , чомам налыныт . (P. 60)
 кастене Окси паша гыч толынат , аваже тудлан шортын ойлен ... (P. 60)
 заводышто улшо поп Тойбатлан руш лӱмым - Иван лӱмым пуэн... Тойбатын
 эргыже шочынат , тудымат тынеш пуртеныт . (P. 60)
 Настя тунеммаш гыч ий еда толеш гынат , чыла годымат солымым пеш
 йӧратен онча . кызытат ачаже изи савам ыштен пуэнат , Настя... солен
 шогылтеш . (P. 60)
 оҥай газет манын , шоненат омыл . вара Петр кум толын ылят , тудлан
 пуышым  . (P. 60)
 Карпуш ден Изина вондерыште туртын шинченыт . под пӧрдын кайыме годым
 Изина тӧрштен лекнеже ылят , Карпуш тудым кид гычше руалтен кучен
 . (P. 60)
 марий кундемым районлымо годым Ереҥереш ял совет лийын . совет вуйлаташ
 пиштан ял шимай йогорым сайленыт ылят , кызытат тудак шога . (P. 60)
 теве паша пытыжат , тылат сай гына пӧртым ыштена , манеш Эман . (P. 61)
 молгунам Сава тыге манешат , Орой тудын чурийышкыже тӱткын ончалеш ыле
 . (P. 61)
 авашт нуным вӱчкалта , вуй гычышт ниялткала . (P. 61)
 - азийже ола гыч толешат , ваштарешыже мийыша ... Настий шортын-шортын
 манеш . (P. 61)
 вӧдыр тудым кычкыралешат , тудо аҥге-дуҥге лийын кынел шинчеш :
 - мом маньыч ? (P. 62)
 Курманай Чопой Каврин коммун нерген лукмо шоя яллашке шарлышат ,
 шемер марий кресаньыкын куп коштымо нерген шонымашыже пужлыш , кокыте
 лие . (P. 62)
 "салтак-влак ӱмбаке пуляже шыжа... теве , -- парняж дене ончыкта .
 вес салтаклан шӱмешыже логалынат , колен возын" . (P. 62)
 икана тудын йолжым кӱртньӧ моклака - крица - перенат , Иван завод пашалан
 йӧрлымӧ лийын . (P. 62)
 южо вере озым пытенат , чара вер коеда . (P. 62)
 пасу кумдыкеш леве юж пуал колтышат , шошымсо кӱчык йӱд шулыш , пытыш
 . (P. 62)
 эргым , уржатым ӱлычынрак кучо , вес кидетше дене эркынрак шупшыл колто...
 мый тыге ыштышымат , уржа сайрак пӱчкылташ тӱҥале . (P. 62)
 кажне миен толмем еда Лыстий яра коштмемлан вурса . южгунам ужалаш
 йӧрышӧ еҥын сатужым озаҥеш намиен ужалемат , тудын пайдаже корно поскот-
 ланат ок сите . (P. 63)
 Ачин нунын нерген университет газетеш серен ылят , нимогай вашталтыш
 ышлий . (P. 63)
 ала-кушеч вараш толын лектат , ик кӧгӧрчен юлдурт . (P. 63)
 а пашам пытарышымат , кидышкем витле кок ыр веле лекте . (P. 63)
 тарантас кылымде лектын возынат , орва киен кодо . (P. 63)
 чыган копажым перышат , шем алаша пикшла кудалаш тыҥале . (P. 63)
 таче ясльыш район гыч ӱдырамаш врач толынат , ясле утларак йылгыжын
 . (P. 63)
 ик гана "шып лийза" маньымат , изиш чарнышт . раз от умыло , оперышкыжат
 коштшаш уке . (P. 63)
 мераҥ кышам мумекет , тушко кӱм оптен кае да тамакетым шавалтен кодо...
 тамакет нерышкыже логалешат , тӱрвыч колта . (P. 63)
 "эсогыл авамын шийжат уке" . - кузе уке ? - шоктыш Епрем вате . -
 теве Верушым налын кондетат , чыла лиеш " . (P. 64)
 а теве ик книгаже окнаштак , лудаш ямде кия . книгам почын , шаралтен
 пыштыме . тышеч ончетат , книга страницыште чевер , сӧрал сыретым ужаш
 лиеш . (P. 64)
 тӱжемле еҥлан свежа вийым пуэтат , шкат моткоч куанет ... (P. 64)
 кугу лиешат , чодыра озан  ӱдыржым налын пуэм . (P. 64)
 омсаш эҥертенак ончалат , адак тошто корпусшо гаяк йошкар кермыч
 пырдыж веле коеш . (P. 64)
 тиде изи капан марийын шинчавӱдшым шарналтемат , мыйын уло вӱрем
 тарвана . (P. 64)
 коклан-коклан кече ончалешат , нуно тунамак ош тӱсыштым вашталтат
 да чинче пырче семын йылгыжалыт . (P. 64)
 южгунамже иси кайык
 куэ вуйыш шинчешат ,
 Jӱрла койын , укш гыч ӱлык
 шырчан йогымым ужат . (P. 64)
 вара вуй ӱмбалныже кидым ыресла ыштышат, трактор-влак чарнен шогальыч
 . (P. 64)
 пидалин кем таганже дене кӱварым коралят , лавыра корно кодо . (P. 64)
 жап шуэшат , лум йымач чыла тор , тӱрлӧ шыкшак чарашке лектеш . (P. 65)
 иктаж шым еҥ деч йодмеке иже , кугу Успенский уремым муыч . ик шоҥго
 еҥ каласышат , кудло кокымшо пӧртым кычалын , кышкыла кайышт . (P. 65)
 тыге лийшашым шижме ганяк , Пайгаз ден Рашидов доклад пелен
 конспектым ыштеныт ыле . тудо конспектым Хасанже олмыж гыч шуйышат ,
 Ачин ойлаш тӱҥале . (P. 65)
 "мый кугарнян мӱмам ыштынем ыле" , - маннежат , йылмыже ок тарване
 . (P. 65)
 лач Вайса ала-кушко каен улмашат , тидым-тудым мутланымаште тудо
 Майрушым тӱслен ончалят , йодо ...(P. 66)
 Йыгнат кылта шийме артельжым кечываллан канаш шогалтен ылят , нунат
 орол пӧрт дек куржын миеныт . (P. 66)
 Санков Сакарын туманлымыж годым пӱйжым шырен воштыл шинча ылят ,
 тудат угыч толшо еҥым ӧрын ончал колта . (P. 66)
 икана пӧрт ончылно Окшак Микита ден Лыривон Кузьма коктын ала-мом
 мутланен шинчат ылят , Пӧтыр нунын дек мутланаш лектын . (P. 66)
 зачет голым немыч йылмым туныктышо шмолл-Бломериус шукерте огыл
 эртыше жапым лончылаш кӱшӱтышат , Ачин тудымат нелын каласыш . (P. 67)
 кок шоҥго марий , ойлымо мутыштым пытараш тӧчен , вашке-вашке
 пелештеныт ылят , руш рвезе "тишше !" манын кычкыралят , шоҥго-влак
 шып лийыч . (P. 69)
 йӱржат йӱреш , лумжат лумеш . (P. 71)
 кеҥежат эртен кайыш , шыжат толын шуо ... (P. 71)
 "почешыже ончал кертыда, - манеш Акпай. - тудак ! ошкылмыжат ,
 тӱсшат тудак . только ӧрышыжӧ уло , илалшын коеш" . (P. 72)
 орышыжо улат , илалшын коеш . (P. 72)
 курсыш тунемаш возалтмыж годым Пӧтыр "сар деч утлем ала" манын
 шоналтенат огыл ; тудо сар шогымо жапыштат , походыштат ни мӧҥгысӧ
 нерген , ни шкенжын илышаш ӱмыржӧ нерген ик ганат чаманен шоналтен
 огыл . (P. 72)
 курсыш тунемаш возалтмыж гогым Пӧтыр "сар деч утлем ала" манын
 шоналтен огылат , тудо сар шогымо жапыштат , походыштат ни мӧҥгысӧ
 нерген , ни шкенжын илышаш ӱмыржӧ нерген ик ганат чаманен шоналтен
 огыл . (P. 73)
 Марина . эчук , мый монденамат : тыланет Салика саламым колтыш
 . (P. 75)
 ончем-ончемат : печке лишне таракан огеш кой . (P. 75)
 но Пӧкла нерген шарналтенат , тунамак капше чытырналт каен . (P. 76)
 шошо жапыште шогавуй кӱртньым тапташ кӱлынат , тунам гына нуно
 апшат дек утларак лишемыныт . (P. 76)
 пурышо-влак верым муын шогальычат , ойлышын йӱкшӧ иже шокташ тӱҥале
 . (P. 76)
 шке шем шинчажым Сакар умшаш тусарен , ала-мом пеш чот кычкырал
 пелештынеже ылят , лач тиде жапыште омса почылтеш ... (P. 77)
 кече лекме годым кудывечыш волен пурышымат , шке малыме верышкем
 шинчым  . (P. 77)
 йӱд пычкемыш эрталеш ,
 да ӱжараже коялеш ,
 чевер кече лекталеш ,
 да пытынь тӱня помыжалтеш ... (P. 79)
 изай кочкын теме . ишке гыч сумкам нале , да ме вара школыш куржна . (P. 79)
 куанен юарлыме йӱк йӱан нардом зал гыч окна вошт , омса вошт тӱгӧ
 кӱдырталт лектеш , ӱремеш вер деч посна шоген кодшо-влакым авалта ,
 да нунат , шке кумылыштым почын , тӱшкашке ушнат ... (P. 79)
 сморкалов изи шишкыш доно тьо-о-о-р-р шишкалтен колтыш , да
 шишкыш юкшы лоэшталт кеш . (P. 79)
 тудо , кумык пӱгырген , оҥылашыжым чытырыктен , еҥ ӱмбак ончалде ,
 кужу кутышан лопка ӱстел воктек мийыш , папкыжым ӱстембак пыштыш да ,
 присяжный заседательвлак дене ала-мом йыштрак кутырен , ӱстелтӧрыш
 пурышат , кӱкшӧ эҥертышан креслеш капше йомо . (P. 80)
 а заданийым тушто огыт шинче улмаш мо ? - Пӧтыр йодо .
 заданийым шуктеныт , да нарядше йоҥылыс пуалтын . мый вара
 губисполкомышто заседанийым ыштыктышым , да тунамак центрыш
 запросым ыштышна . (P. 80)
 кас ӱжара волен йомеш , да эр ӱжарат кымелеш ... (P. 80)
 тунам вет кече кӱчык . кечывалат эрталта , да рӱмбалгашат тӱҥалеш
 . (P. 80)
 кас тунам пычкемыш киеш . нарынче тасма гай койшо кас ӱжара эркын
 йомеш , да кӱшнӧ тӱжем дене шӱдыр-влак чӱкталтыт . (P. 80)
 Сидыганов уна-влакым клубышко пурта . кӱшыл пачашыш кӱзен , омсам
 почо , да уна-влак кужу коридорышко лектыч . (P. 81)
 умер гоч лектыч , да Зинур йолжым скверыш виктыш . (P. 81)
 мый адакат ом ойло . нуно ала-мом шке йылмышт  дене мутланышт , да
 адъютант мый декем мийыш . (P. 81)
 тыйын ӱдырет мемнан шешке огыл . конден пуртышт , да тунамак чонешем
 ыш пиж . (P. 81)
 ох !... кухня гыч Светланан йыкшӧ шоктыш , да тунамак кувар ӱмбак ала-мо
 камвозат , шаланыш . (P. 81)
 Рина Вараксинам мураш йодына ! ала-кӧ кычкырале , да тунамак сово
 кырыме йӱк шергылт кайыш . (P. 81)
 мый ик семык годым ала-могай сомыл дене пуренам , да Якуш кува мыйым
 кочкаш шынден . (P. 81)
 "ала мемнан семыанк толшо еҥ ? ала марий ? тыгеже пырля илаш тыҥалына ,
 ешнам ваш кылден , у вереш , у мландеш у илышым пырля тӱзаш пижына" ,
 топкар куанен шоналтен , да тунамак ушышкыжо у шонымаш толын пурен ...
 . (P. 82)
 вӱдкиярлан рвезе
 кугышко пурен ,
 да тунамак тудым
 лӱкӧ авырен . (P. 82)
 помощникым тӱткын ончальыч ,
 да тудо ыҥлен шыргыже :
 - рубежым мыланна , йолташ - шамыч ,
 кӱлеш аралаш сеҥымеш . (P. 82)
 мый декем йолташем толын , да ме кинош каена . (P. 83)
 ме пашам пытаренна ыле , да ачам толын пурыш . (P. 83)
 нуно мемнан олаште иленыт ӱлмаш , да тышан Миша школыш кошташ
 тӱҥалын . (P. 83)
 ороспай олмеш айста чыланат калаген - ик йоча ойым пуэн, да тунамак
 олык мучко тӱшка йӱк шергылтын ... (P. 83)
 нольмарий пасу капка пасу капка тарантас почеш мурлат петырналте ,
 да тунамак , кок велыш тӱргалтын , нугыдо пурак корно ӱмбач шикшла
 вушт кӱзен кайыш  . (P. 83)
 тушманым сеҥымеке , чымбылат шыпак уэш шке верышкыже пурен возын .
 рок шкак ӱмбакыже уралтын , да тунамак шӱгар ӱмбаланже шудо кушкын
 шогалын . (P. 82)
 агытан йӱк гына ял мучко шергылтеш , да йошкар вуй Степанын ош
 калай пучшым лыкын-лӱкын шокталтен колтымыж почеш ӱрем капка почылтмо ,
 ушкал оҥгыр пералтме , ушкал ломыжмо , ӱшкыж мӱгырымӧ , каза васарыме ,
 йӱк дене урем темеш . вольык лектын шуэш, да ялыште еэш тугаяк тымык
 лиеш . (P. 83)
 а тудо шоктен , уло кӧргым ,
 шӱм-вожым нӧлтал тарваталын,
 да ушыжо коштын умбалне ,
 шарнен шочмо вер пасулам . (P. 84)
 тымык лиеш . мардежат ок пуал ... лачак ала-кушто , озамбай мучаштак ,
 вараш кодшо ик вате , лектын , мушкын коштымо тувыржым куэ ӱш дене
 кыра , да водывычыраҥге-влак лыкын-лукын чоҥештылыт . (P. 84)
 кашакын рӱжге воштыл колтымышт озамбай коремыш вошт шергылт-шергылт кая ,
 да Омылькалан корем йымал арама ден нӧлпержат тудым воштылмо гай чучеш
 . (P. 84)
 тымык , йыж мардежат уке - уржавечыште ик уржа вуят ок тарване . изи
 турий гына кӱшычын эр шӱвыржым лым лийде шокта , да коклан писе шулдыран
 варсеҥге , вычымалтен ,волгенче гай эрта . (P. 84)
 кас . кече шаҥгак чодыра шеҥгек волен йомо водо ужара гына чодыра
 ӱмбалне нарынче солык гай коеш , да эрвелыште иктын-коктын шӱдыр-влак
 чӱкталтыт . (P. 85)
 только кызыт пасушто ила чыташ лийдыме шакше "уна" .
 вот садлан кӱртньо руным пӱрга йӱкшен кертдыме пушка , да куалте
 атакыш пехота кынел тарвана . (P. 85)
 но , но - о , алаша , кеч тайыл почешыже йорталте ! - шокта пычкемыште
 Сапан кугызан йыкшӧ , да орва колеса лыт-лот чарныде мура . (P. 85)
 шошым ташлыше вӱд лакылаш шинчен кодеш . саде лакыла гыч вӱдшокшышко вӱд
 корно пургедме ыле , да вӱд корновлак купланен кушкыныт . (P. 85)
 Наполеонат лач почан шӱдыр деч вара мемнан мландыш керылт пурен , да
 Япон денат тудын толын лекмыж ийыштак сар тарванен . (P. 85)
 тиде чоя муро ! очыни , Шамрай , иктаж канепа лӱман шем моторет улмаш ,
 да тудым рывыжла шарналтенат . (P. 86)
 ойганат ойгыжым монда , да кумылдымат кумылзак лиеш . (P. 86)
 юлат тыгай эҥер ушнымо денак тыгай кумда , кугу выд лийын . юл пурла
 могырышто чодыра шагал , да эҥерат уке . (P. 86)
 ала тӧрштенам иктаж-кушто
 Mераҥла мый , лӱдын , шеҥгак ,
 да курныж-влак илыш пасушто
 кержалтыныт йӱксо ӱмбак . (P. 86)
 ик кечын колым кучышыжла , кенета Топрар эҥерыште шанчаш падырашым
 ужын , да уло капше чытыралтын : "шанчаш ! вет тиде айдеме кыша !"
 . (P. 86)
 (тыге нольмарий калыкын илыш-йӱлашкыже ӧрлыж гыч кондымо сату пураш)
 а тушечын арам кийыше янлык коваште мӱндыр верлаш шарлаш тӱҥалын , да
 ноль чоҥгат сатучо-влаклан палыме кундем лийын . (P. 87)
 лач тунам илышыш революцийын толкынжо керылт пурен , да купеч сурт
 Совет кидыш вончен . я у власть тысан ава-ачадыме тулык йоча-влаклан
 коммуным почо . (P. 87)
 тудо кугырак-влакын мутланымыштым чыла колын , да кумылжо пушкыдемын . (P. 87)
 кантонышто улшо чыла кредит ушемым иктыш ушашлан кӱштымаш толын , да
 Эвай Пӧтыр кодшо арвержым кӱртньӧ сатужым сдаяш ямдылен шоген . (P. 87)
 Оринан моторлыкшо Пӧтырым кенета ӧрыктарен , да тудо , Оринан ваш-
 тареш вуйжым савыралын , шинчашкыже ятыр жап годым витарен ончен . (P. 87)
 ме лекна , йоча-влак , пеш мӱндыр походыш ,
 геройым кычал , шочмо ялыш кондаш .
 ик ошкылым даже монден ышна кодо ,
 да пӧртыльӧ Патыр чонан-влак коклаш . (P. 87)
 Элеса . Mыйымат теве ачамыт южо качылан пуэн колташ кӧнат . а мый
 " огым " манам , да нимом ышташат ӧрыт . (P. 88)
 эҥерыште вӱд левыктен опталме гай . тушто гына порсын шудо атыланен
 кушкеш , да эҥержат ужаргын коеш . (P. 88)
 ава чон игыж верч тургыжлана , да тоштат , йодат . (P. 88)
 Йогор Геня дек чак мия , да Геня магыра . (P. 88)
 мыйын эргым-влак йошкаргыште улыт , да лӱмынак ӱчым ышта . (P. 88)
 мален темын огыл гынат , нигӧн деч коч пиалан таче пиалче .
 ыштышыжат ворана , да тӱнят тудлан пешак сылнын чучеш . (P. 88)
 " Сакарым стражник-влак кучен каеныт " манмым колмекше ,
 Левентей кугыза первыйже тыге шонен : " Сакар Элнет воктен пӱчым
 лӱен , да стрелок-влак кученыт ... " (P. 88)
 икана кугу ава маска Карантай кугызан исыр ола ушкалжӱм пызырен ,
 да Карантайын уныкаже , Кори шкеж гай патыр-влакым поген , ушкал
 виля дек маскам ваҥаш наҥгаен . (P. 88)
 Верукын ачаже , Йывайка , йорлынрак илен . вольыкшо , погыжо ситышын
 лийын огыл , да ӱдыржылан ял радам дене вургемым ыштен кертын огыл
 . (P. 89)
 сар жапыште кок серыштат гӱжлен шогышо арамам пулан руэныт , да
 мланде йымач чымалт лекше памашшинча шуко вере петырналтын . (P. 89)
 Марта . колхозышто шофер черланен , да тудым алмашташ кодын . (P. 89)
 мӱндыр кӱдырчет кӱдыртале ,
 пӱкшерме вуетлан нелыже тольо .
 сай йолташем колыш ,
 да мыланем нелыже тольо . (P. 89)
 кас кече , нойышо йоллажым шуен , кӱкшӧ , тура чоҥгам чевертыш , да
 кӱшно шогышо шкет айдеме мӱндыркӧ-мӱндыркӧ савалте . (P. 89)
 капка рыч-руч тарваныш , мыгыралте . тунамак кок савар оҥа тӧргалт
 лекте, да коммунар капка кӱкым кораҥдыш . (P. 90)
 вара эльвирамытлан пачерым пуышт , да нуно тушко илаш куснышт . (P. 90)
 чонлан шуй чучо , да корно мучко моло колхоз пасушкат пурышна . тыге
 тендан декат шуна . (P. 90)
 Пӧтырын изаже , Элексей , ачажлан , Апшат Эвайлан , тореш лийын
 шогыш , да тудым Эвай вашке посна луктын колтыш . (P. 90)
 умбакыже мо кузе лиймым каласен мошташт йӧсӧ . ончыл машинан моторышкы-
 жо тул пиже , да автобус , корнылан тореш савырнен , кюветыш керылте
 . (P. 90)
 мӧҥгӧ гычын лектын кайыме годым
 лач ик корно ыле ончылнем .
 илен-толын , тудо вожым колтыш ,
 да тӱня волгалте мыланем . (P. 90)
 Окси . шкетемым шынден коден улыда , да кудывечыш лектым . (P. 90)
 Сурский . бездарностьлан рецензийым возенам , да ӱмбакем пийла
 урмыжеш . (P. 90)
 мыйым тыге ача лӱм дене иктат манын огыл , да сайынат ок чуч .
 Япык манын возыза , да йӧра . (P. 90)
 котельный пелен бассейным ыштеныт , да физкультурым туныктышо мемнам
 арнялан кум гана тушко кондыштеш .. (P. 90)
 тунам уполномоченнӱй-влак кантонышто яндышев нерген томам мутланеныт ,
 да теле еда кок-кӱм гана шем полмезе инспектор толеден кая . (P. 91)
 оринам тудо шукертсек йӧратен , да шӱмжӧ эре шуйгыжеш , кӧршта . (P. 91)
 комиссар Ванькалан куп коштымо нерген ойленам , да тудо мелиораций
 ушемым ышташ пижеш веле . (P. 91)
 - ой , томаша , мо шуко маленам ? молан кычкырен отыл ?
 - пеш сай малет , да кычкыраш чаманышым . (P. 91)
 ала паша тургым коклаште
 руальым иктажӱм торжан ,
 да йомын айдемын шинчаште
 йолташла чеченле ӱшан . (P. 91)
 Vет шумлан йӧсӧ , да мыскарам ышташ тыршем . (P. 91)
 мемнанат ложашна пытен , да вара эре шортын шинчаш мо . (P. 91)
 пукшашыже шульо мойн уке , да эртак шудо дене веле шога . (P. 91)
 Vанькан вакш сулашлан оксаже уке , да Жмаковлан кермычым ужалаш келшен
 (P. 92)
 Васли ватын шарнымашыже кум Васлим шинча: чевер каче гай Васлим ,
 сарыш кайыше таза салтак Васлим , адак , сар гыч сусырген толын ,
 вакшыште кийыше Вслим . тудым таҥастарен шоналтен колта , да кумылжо
 адак тодылтеш . (P. 92)
 эвай Потырлан изиш вожылмыла чучын . Сакар тудын староста кочаж
 ден сӱмсырештше койышан ачаж нерген сырен пелешткален , да тудо ала-могай
 титаклыкым шижын . (P. 92)
 Мамаев залыш лектын каен , да Пӧтыр чытен кертде воштыл колтен . (P. 92)
 теве ынде тудо вӱд ӱмбакак кадыргыш , да Яметов , сер дек куржын миен ,
 эҥырвотым руалтен кучыш , шкеж дек шупшаш тӱҥале . (P. 92)
 орол пашкаржым пералтымым чарна , да тымык-тымык лиеш . (P. 92)
 шинчаже йӱлен-йӱлен кайыш , да Сакар чытен ыш керт , Левентей
 кугыза деч йодо : - Кугызай , таче кеч ик гана лӱяш пычалетым пу
 . (P. 93)
 чӱжган кугыза шыжым авансым пуа , да вара смола шолтышо-влак тудлан
 теле гоч скипидарым шупшыктат . (P. 93)
 маска гай пурен шинче , да ынде нимат огеш кой , - вате-влак тудым
 шеҥгек кусарынешт . (P. 93)
 лач тугай лӱдыкшӧ жапыште вучыдымын мемнан пулеметна шыпланыш :
 пулеменчик Никонор Генераловым пуштыныт улмаш . тудым вигак кокымшо
 номер - Федор Андропов - алмаштыш , да пулемет ӱэш шыдын йӱкланаш
 тӱҥале . (P. 93)
 ик парашют дене коктын писын волымылан эрбылатов весымат почын ,
 да коктынат мландыш сайын волен шинчыныт . (P. 93)
 тымбай моло годым лампыжым изин гына чӱктен шинчыктен , а кызыт
 волгыдын чӱктен шынден , да пӧртшӧ учреждений гай волгалт шинча . (P. 93)
 каваште шуэн-шуэн гӱнат , шӱдыр йӱла , тайылым волымылан утларак туран
 коеш , да тетла ӱлыкӧ кайымыштла чучеш . (P. 93-94)
 Сакар , изи годсыж гыч тӱҥалын , тачысе кече марте шонен тольо , да
 шинчавӱдшӧ шкак чыпчаш тӱҥале . (P. 94)
 сай еҥ дене кутырет , да чонат паремеш , - йолташ ӱдыржо дене пырля
 малаш вочмыж годым начи шке кумылжым шижтарыш . (P. 94)
 ой , Йыван вате чӱчӱньым шоналтен колтем , да шинчавӱдемат толеш ,
 - уна вате шовыч лукшо дене шинчавӱдшым ӱштыл колта . (P. 94)
 ик жап гыч Эльвира адак шке илышыж нерген каласкалаш тӱҥале : -
 жапыштыже толын ок шу , да кычал лектам ыле . (P. 94)
 ышта шке пашажым , налеш пашадарым , да кыша мушкылтеш . (P. 94)
 Чарла ола гыч лектат , да чодыра тӱҥалеш веле . (P. 94)
 Веруш изишак шып кийышат , тарванен , уэш мийыш : - эчан уке , да
 те тыге мыскылен коштыда , а ? (P. 95)
 умбакыже Чачи Макарым шоналта , да Чачин шӱмжылан кызытат йӧсын
 чучеш . (P. 95)
 вашке вучымо еҥ-влак толын шуыч , да чылалан вертолетыш шинчаш кӱштышт
 . (P. 95)
 колышташ ямде ӱлмо нерген диспетчер пален нале , да рацийыште управлений
 начальник Султан Баталинын йӱкшӧ йоҥгалте ... (P. 95)
 шкендым вольнаш ит колто , сӧйышкӧ верштмет годым шкендым шеклане . тый
 колет , да суртемже кӧлан кодеш вара ? манын , ачаже пенаен . (P. 95)
 но нунын тояшт шукыштын кидышт гыч мучыштыш , да факельщик-влак ик
 могырыш да вес могырыш куржыт . (P. 95)
 окса тӱрлӧ уло : луаш , визыташ , теҥгеаш , да тыгыде шийжат изирак
 кышыл виса лиеш . (P. 95)
 пытартыш гана пурымыжлан иктаж коло ий лиеш дыр , да кызыт тыгай
 жапыште роловлакым пешыже огытат жапле вет . (P. 95)
 марий кугу ровым налеш да чылаштым тушеч лупшен колта , вара ,
 тумыш кӱзен  , изи шондыкым налын вола , имне ӱмбакше кӱзен
 шинчеш , да имне тудым кайыкла наҥгая . (P. 95)
 Вачай кенета мутшым вашталта : - тпррр ! мый шор-торык ферма
 нерген ойлем , да тый , шамрайчик , шуженат дыр ? (P. 96)
 чылаштыланат шижтараш , да нуно шылышт . (P. 96)
 кече касвелыш тайныме годым Арсланов пундыш вуйыш каналташ
 шинчеш . "пундыш вуйыш ит шич , тулыкеш кодат" , - манын ,
 аваже шукертак ойлен ыле . ( кызыт тудын мутшым шарналта , но йоча
 годсыж семын пундыш гыч кынел ок кае ) ынде нимоланат огеш ӱшане ,
 да тулыкешат кок гана колаш ок лий . (P. 96)
 шогыза ! - кенета шимай Йогор кычкыралеш . - те класс пырдыжым
 пӱчкаш маныда , да ялсоветше але мом каласа . мый пӱчкаш ом пу . (P. 96)
 теве урем гоч киоскышто да воктенже "Прометей" магазиныште книгамат
 ужалат , да тудланат окса уке . (P. 96)
 ял илышым ом йӧрате , да адак ӱскырт ачам дек каяш логалеш , -  манын ,
 Пӧтыр шке ойгыжым Зыковлан луктын ойлен . (P. 97)
 ячин стипендийым налаш тошто пӧртысӧ кассыш мийышат , чертыште
 Рашитовым ужӱн , миен кутыраш тӱҥале .
 айАй , могай гына черетыш шеҥыҥ пура ! шеҥгелне шогышо ӱдырамаш
 воштылеш... ядак ик-кок еҥ пелештыш , да ачин , колдымыла койын ,
 Рашитов дене ойлен шога . (P. 97)
 ынде ӧзаҥ да Вӱрзым сатучо-влак тышеч янлык коваштым огыл ,
 киндым шупшыктат , да киндын акшат кырча-марча сату дене огыл , окса
 дене тӱлалтеш . (P. 97)
 ончо , могай ушан ӱдырамаш лектын : еҥ ойлымо деч шылын утлынеже !
 язык деч лӱдшӧ лийын ! да тый палет мо , ожно пӧрыж кокымшо марийлан
 шотлалтын ! (P. 97)
 "кумда вер . молан куралме огыл ? тиде чоҥгатам йӧрдымӧ верлан
 шотлат мо ? - шӱм вургыжын Павыл шоналтыш . - да , вет война
 жапыште пашаеҥ шагал лийын , колхозат шолдырген" . (P. 99)
 Ляпунов . да тидыже тыге . кушто тунемат гын , эре сайла чучеш . (P. 99)
 эх , ораде вуй , кӧ тыге коштеш ? - кенета сырен кудалтыш Микале . -
 шкак туныктенат : шахмат дене модмо годым нимом весым шоныман огыл ,
 а шкеже... ужат , ынде королетлан мучаш лиеш .
 - да , йоҥылыш кайышым , - келшыш Костя . (P. 99)
 нимо ок шокто манме деч агытан мурымо йӱк шергылт колта , да ала-кушто ,
 шареҥер чодыраште , ку-ку ! ку-ку ! куку муралта . (P. 100)
 нимо ок шокто манме деч . (P. 100)
 ялыште агытан мурымо йӱк шокта , да чыве кыдетла , да шареҥер чодыраште
 куку муралта . (P. 100)
 шортын ончен кодым . ала-молан огыл , тоштым шоналтен колтетат , тӱсаш ок
 лий . ожно ужмо огыл , колалтынат огыл . мыйзе тошто гыч лектын омыл ,
 да , мо гынат , еҥыным ужат , да тудлан ала-мо чон йывырта . (P. 100)
 корем серыште , кум кече лиеш , Лычийын ярнен шушо ушкалже , пача ден
 аваже тошто шудым , угыч лекше тыгыде ужар лышташым погат . эҥ-влак
 тидым ужытат , коклаштышт мутланат :
 лычий шошо вӱд дечат , йо-шкын дечат ок лӱд , кеҥеж тӱр койын , да вигак
 луктын колтен . (P. 101)
 уремыш лектатат , тамле пушан кеҥеж эрдене гаяк у ий пиалеш кӱэштме мелна ,
 шыл когыльо пуш ӱпшалтеш , нерым чыгылта . (P. 102)
 эр . кече лекташ тӱҥалешат , Шареҥер чодыра вуй шийла ылыжеш . (P. 102)
 Мичу , тазалыкет нерген ойлаш тӱҥаламат , тый мыскарашке веле савырет
 . (P. 102)
 ушкыж гай ончетат , чонемланат весела олыл . (P. 103)
 Тымбай имньым налнеже . моло ӱнарже укеат , ушкалжым ужалынежэ . (P. 103)
 Йогорым шкенан эреҥер рикыш сайлен шогалтеныт , да ынде кок ий чоло
 шога . (P. 103)
 совет вуйлаташ Пиштан ял Шимай Йогорым сайленыт ылят , кызытат тудак
 шога . (P. 103)
 тиде гана шошо ага паша кужун шуйнен . шыжым кокияшым ӱден кодымо огылат ,
 уло пасум куралаш логалын . (P. 103)
 кызыт тудо адрес денак тиде серышым возыктем да , ала тый декет шуэш ,
 ала мо . (P. 104)
 йӱд пычкемыш эрталеш да ,
 ӱжараже коялеш .
 чевер кече лекталеш да ,
 куклемнамат ончалеш . (P. 104)
 йӱштӧ кычыкет тольо да ,
 ялашалан нелыже тольо .
 йӱштӧ поранет тольо да ,
 вургем укеанлан нелыже тольо . (P. 104)
 тидым эргыже колмек :
 - кочамытым колтет да ,
 терже кӱлеш мыланем ,
 тыйжым мо ден мый колтем ? -
 манын йоча пелешта . (P. 104)
 южгунамже чоҥештен ,
 изи кайык толеш да ,
 шылне мурым муралтен ,
 тыйым , малышым , помыжалта . (P. 105)
 Йорман япык , шыдыр-шодыр шоктыктен , ончыл парт коклаш вераҥе .
 маска гай пурен шинче да , ынде нимат огеш кой , - вате-влак тудым
 шеҥгек кусарынешт . (P. 105)
 ожно ача-ава шке икшывыжым туныкташ колтен огыл , изинекак пашам
 FяӹLэD ыштыктен , да шоколжат Талман кундемыште лийын огыл... (P. 105) .
 юна толешат , уналан вара мом пукшем ? ни ӱй ок лий , ни торык ок
 лий . каза ден тагам шышкылде вер уке , - ойла кува . (P. 106)
 оласе шошо чоным тунарак ок куандаре . ни кайык мурымым от кол ,
 ни ужар шудым от уж . (P. 106)
 Мичун ни ачаже уке , ни аваже уке . (P. 106)
 ни йӱр уке , ни кече ок ончал . (P. 106)
 ни ачам нимом ыш ойло , ни авам нимом ыш каласе . (P. 106)
 кеҥеж ни йӱштӧ , ни шокшо огыл . (P. 106)
 машина ни кокыт , ни нылыт лийын огыл . (P. 106)
 ни тыйым ни нӱным вучен огынал . (P. 107)
 ни толшым , ни кайышым шӱна уж . (P. 107)
 сентябрь тылзыште ни шокшо , ни йыштӧ огыл . (P. 107)
 пылат уке , кечат ок ончал . (P. 107)
 ни пыл уке , ни кече ок ончал . (P. 107)
 йӱрат йӱреш , лумат лумеш . (P. 107)
 йӱрат ок йӱр , лумат уке . (P. 107)
 ни мардеж ыш лий , ни йӱр ыш тол . (P. 108)
 ни йӱр ыш тол, ни мардеж ыш лий . (P. 108)
 тиде омарта-колоткам пеш жапыштыже ыштылат . мӱкшдам
 кутко-влак тӱнчыктарен пытарат , и тышак тояш тӱҥалыда . (P. 109)
 тудлан ынде кок ий темын , а Геноклан вашке идалык шуэш . (P. 110)
 шкеже тудо ӱда , а Пагул ден Вера кок имне дене тырмалат . (P. 110)
 тудо тоштыж семынак Иркутский губернийыште ила . Эчанлан тусо
 увер-влакым колта , а Эчан фронтышто мо лийын шогымым туштен
 серкала . (P. 110)
 мый ямщик олмеш шинчым , а тудо , тулупыш вӱдылалтын , терыш шуйнен
 возо . (P. 110)
 сайын парем шудеак , тиде неле пашам Бушуевлан шке ваче ӱмбакыже
 пышташ логале , а Сатай плотник-влакым вуйлаташ пиже . (P. 110)
 умбакыже мо кузе лиймым каласен мошташат йӧсӧ ... моло машинашт
 икте-весе деке миен-миен керылтыч , а йымалнышт граната-влак
 пудештылаш тӱҥальыч . (P. 110)
 машина-влак шогалтыме леваш йымач  Акнаш имне вӱташ ошкыльо ,
 а Очий правленийыш кайыш . (P. 110)
 Эчӱк . йолташем-влак кастене модыт , воштылыт , мурат , а мый йӱдшӧ-
 кечыже Ози Кузин вакш гычше ойырлен ом керт . (P. 111)
 вуй пундаште ньыктын налме гай чара , йылгыж веле шинча , а йырже ,
 шем ластык пижыктыме гай койын , чожга нугыдо ӱп кеча . (P. 111)
 Орина . ме илыше улына , а тудо ынде шӱшпык мурым нигунамат огеш
 кол . (P. 111)
 ыдырамаш тугай ... изиш пушкыдырак . нечке . тудо шукыжым шӱмжӧ
 дене ила , а пӧръеҥ  - уш дене (P. 111)
 мый Семон изай дене пырля садыш лектынам . Семон изи олымбалне
 шинча , йыдалым ышта , а мый яра модын коштам . (P. 111)
 мыйын ӱпем чалемын , а тыйын але ӧрышетат сайын кушкын шуын
 огыл . (P. 111)
 уржа пасу чыла вере ик тӱсан шога , а икияш пасу олача-вулачан
 коеш . (P. 111)
 Нольмарий - кум лукан , кок уреман ял . тудын Ӱлыл уремжым акрет
 годсо лаштыра шолер леведеш , а садеран Kӱшыл уремже , тӧр
 шуялтын , пасу капкаш миен тӱкна . (P. 112)
 шошым те уремыште мурым муреда , а мый имне вӱта йыр коштам . (P. 112)
 Адашев . коло вич ий ожно руш князь Палецкий шке войскаж дене Юл
 мучко эртен , а марий-влак тиде войскам авырен кырен шалатеныт . (P. 112)
 эрдене Дуня мыйым постоялый дворыш шумеш ужатыш . тудо йзи Соням
 тупешыже шынден ошкыльо , а мый неле котомкам пӧстыртатен нумальым
 . (P. 112)
 Митрич ден Дуня подвалыште ыштат , листовкым , прокламацийым печатлен
 лукташ ямдылалтыт . Закия уремыште орол олмеш тошкыштеш , а мый пӧрт
 кӧргысӧ сомылкам ыштылам . (P. 112)
 учитель пачерышкыже кайыш , а мый  Опанас Выльыпын имне дене
 толмыжым вучаш кодым . (P. 112)
 теве шукерте огыл февраль поран мӱгырыш , а эрла ӱже - Кандашымше
 март . (P. 112)
 ынде муралтыза , кушталтыза . тый кугызай , шӱвырым шокталте , а
 тый , чӱчӱ , тӱмырым пералте , - Чачук шкежак тӱмырым пералтышын ,
 шӱвырым шоктышын коеш , шкежак эркын муралта , кок-кум курчакым
 иканаште нӧлталеш , волтен шогалта , пуйто нуно куштат . (P. 112)
 коктынат чот поян улыт гынат , илыш кунышт икгай огыл . Вакш Вӧдыр
 кеч-можымат оксаш савыраш йӧрата , окса шотышто утларак пойынеже , а
 Кошай Лаемырже мландылан , киндылан поян лийнеже . (P. 113)
 кинде шочын огыл . еҥ-влак , тумлегым , коншудым да монь поген ,
 теле гоч илен лекнешт , а нуно , киямат тӧран тарзыже-влак , вольыкым
 отеш шӱшкыл кочнешт . (P. 113)
 теве воктеныжак комсомолец , партиец-влак тунемыт , кугу пашам ыштат ,
 кучедалыт , а Марина нунын пашаштым , илышыштым але сайынжак огешат
 пале улмаш . (P. 113)
 куку уныка . мый пӧртыш пурем , а тый садыште ончышт . (P. 113)
 айста тыге ыштена . те тушто чыла ончен лекса , висен налза , а мый
 бригадыш кудалам . (P. 113)
 те кастене модын коштыда , а мый терыс лоҥгаште почаҥ кий . (P. 113)
 пеш шуко жап ыш эрте - пӧртӧнчылнӧ лӱшкымӧ йӱк шокташ тӱҥале . кок
 урядник " генералетым " шупшкедат , а тудо ынеж лек . (P. 113)
 туге шол , нефтянойыш документым пуэн , а мӱй колым ӧрчыктарыме
 пашалан тунемаш колтынем ыле . (P. 114)
 Эҥерсола марий-влак Кожеръял воктеке толын ӱден каят , а нуныштлан
 Эҥерсола вес могырыш каен ӱдыман . (P. 114)
 мемнан ончылно моткоч кугу паша - тунемаш , шинчымашым погаш .
 Миша университетыш пурынеже , а мый нефтяной инженер лиям . (P. 114)
 йолташ-влак малаш возш ямдылалтыт , а Когойлан караулыш каяш
 логалеш . (P. 114)
 мланде нерген ойлымым кызытеш айда чарнена . эрла эрдене кутырен налына
 маска але лӱен пуштмо огыл , а тудын коваштыжым кызытак пайлынена
 . (P. 114)
 эх , Верушем , мый тыйым чаманем ! кузе умбакыже илаш тӱҥалат ? !
 мый ... мый але каенат шуын омыл , а Епрем тендам , ачам ден когыньдам ,
 кулышкат савырынеже . (P. 114)
 машина дене ик татыштак шийын налаш лиеш , а сапондо дене , шеремет-
 шергиндет , арня дене толашыман  . (P. 115)
 чолпан вес чемоданымат Окалчылан пуыш , а шкеже пырдыж воктен шогышо
 книга шкафым ончаш  пиже . (P. 115)
 ик кастене ӱмбал вургемжым модыш айдемылан чиктенат , малыме верыш
 пыштен , а шкеже , ватыжым , эргыжым да кӱлеш погыжым налын , корныш
 лектын . (P. 115)
 тудо Келайын ачажым тыматлын пӱкеныш шындыш а шкеже вер гычше кынеле
 . (P. 115)
 Николай кугыжа сарым тӱҥалме нерген веле шонен , а шкеже нимынярат
 ямдылалтын огыл . (P. 115)
 Эрай тудым ( Мишам ) колыштеш , а шкеже Пошкырт кундемжым , шочмо
 ялжым , Топкар кугыза нерген тошто еҥ мутым ушештарыш . (P. 115)
 Фронт мӱндыркӧ торлен . эше кодшо кастенак пушка-влакын вашваш
 лӱйкалымышт пылышлан солна ыле , а таче шып . коклан вуй ӱмбач
 самолет-влак нелын эртат , а фронт велым нуно , куштылгын шурген ,
 писын пӧртылыт . (P. 115)
 изи Мичу пӧртыштӧ шинча , а шкеже уремыш куржнеже . (P. 116)
 изам трактористлан тунемеш , а шкеже шофер лийшаш . (P. 116)
 чиенытшат вет адак сӧралын , арун . пӧръеҥ рвезе-влак лышташ упшын
 упшалым коштылдат , а пеледыш вӱргенчык вуян ӱдыр-влак мурат ныжыл
 мурым . (P. 116)
 Янис пуш кольмо дене вӱдым куа , а пушым шеҥгечын Пиалче викта
 . (P. 116)
 аваже шортмо йӱкын эргыжлан сугын8о семын ойла , а эргыже тудын
 ваштарешыже орденжым волгалтарен колышт шинча . (P. 116)
 тылеч вара Кожеръял марий-влак ага пайремлан ямдылалташ тӱҥальыч .
 пӧръеҥ-влак писынрак ӱден пытараш тыршат , а ӱдырамаш-влак пурам
 шолтат , кид вакшеш мелналык шӱльым кожыктат , йоҥыжтат . (P. 116)
 мый кыртмен шинчынамат , шинчем , а ероплан эре кӱшкӧ да кӱшкӧ кӱза
 . (P. 116)
 кугызай , ончен кугорныш , капка ончылно шинча , а воктечше мӧҥгеш-
 оньыш коштыт мӱкшла машина . (P. 117)
 Шереметев Юрино йыр чыла мландым , чодырам куча , а кресаньык-влак
 мланде деч посна йӧсланат . (P. 117)
 кутырен ончаш кӱлеш ... пеледыш почылтеш , эр ӱжарам ончен почылтеш ,
 а айдеме почылтеш , кӧн дене кутырымыжым ончен почылтеш . (P. 117)
 коклан пеленна тушак ( калныкеш ) памаш вӱдымат налына . кече когарта ,
 а вӱд тушто эре йӱштӧ лиеш . (P. 117)
 ял шеҥгелне , Вӱрзым тракт мучко , ломбо лышташ гай ужар озыман
 пасу шарла , а эрвелкыла кӱкшӧ серан Вӱрзым вӱд тайылын-тайылын
 вола . (P. 117)
 кугызаже , очыни , мӱйым нӧштылын , пӱрым шолтен , а куваже ,
 очыни , мелнам да тӱрлӧ когыльым ыштылкален . (P. 117)
 Макси , кайышыжла , орол левашыш пурен савырна . тушто олымбалне ачаже
 йыдалым керыштын шинчен , а омаш воктене , леведыш йымалне ,
 йолыштымаште кудыр оржан алашаже шудым кочкын шоген . (P. 117)
 изибай тудым корныш коштыктен . шкеже алашажым кычкен , а  Вӧдыр
 почешыже лапка вӱльыжым сола дене лупшен-лупшен поктен . (P. 117)
 да , Качырий чыла тиде жапым марийже почеш вер гыч верыш коштын
 эртарен , паша ыштыде илен , а ялысе еҥ-влак : Сапан вате , Таис ,
 Семон Кавырля да молат - тиде гутлаште палаш лийдымын шке
 илышыштым весемденыт . (P. 118)
 Йошкар Армий тале кредалмашеш шуаралтын , вияҥын , а Колчакын армийже
 шолдырген , шошо годсо лум гай шулен . (P. 118)
 комбриг Охотин шке штабше да партий райком , консомол райком дене
 пырля ынде Россон райцентреш верланен , а отряд-влак
 районысо яллашке лектыныт . (P. 118)
 пареҥгым иктат налын огыл улмаш , а шинчал ден шоганым кумытынат
 кӱсеныш чыкалтен конденыт . (P. 118)
 калык иктыш ушненат , пӱртыс дене кредалаш пижын , а тудо , Опой'
 Сава , ял деч ӧрдыжтӧ инвалидла пасу капкам орола , эртен кайыше
 корныеҥым шинчаж дене вашлийын ужатам . (P. 118)
 эчан ойлаш кертеш , а ындыжым йылмыже утларак лывырген . (P. 119)
 тый кӱлеш огыллан торешланет . шке манмыла , староста тыланет умшашкет
 ӱйым пыштен , а тый пелын от мошто . (P. 119)
 эр . кузаш тӱҥалше кече але сад кокла гыч окнашкат ончалын огыл , а
 комдык почмо окнала гыч шантысек йӱк-йӱан шокта . (P. 119)
 чопай . уна , шаҥге  ик вере шудым удырышна , а  мый Элнет сер гыш
 вӱд йӱаш волышым . (P. 119)
 куштышо-влакын йолышт шкак тӧршталтыш , муро семлан келшышын тавалтен
 колтыш . лывыргыш , веселаҥе калык кумыл . шоҥго еҥ-влак самырык семын
 койын колтышт , а рвезе ден ӱдыр-влак , йӧратен , икте-весыштым
 ончальыч . (P. 119)
 ик кечын Стапан Йыван эргыж ден ӱдыржым яллашке еҥым ужын кошташ
 колтыш . кожеръял мучко Очи куржтал савырныш , а Эҥерсолаш Сергей
 кайыш . (P. 119)
 ялна кугу . ик могырым чодыра авыра ыле ,а вес велым изи эҥер йога
 ыле . (P. 119)
 тушто чодыра шога улмаш , а тораште огыл эҥер йоген вола улмаш . (P. 119)
 бригадир лектын кайыш , а  мый шонкален кодым . (P. 120)
 Майрук малаш возо , пеш вашкеак мален колтыш , а мый тудын катажым ,
 сандальжым , чулкажым погалтышым да сарай ӱмбак , олым йымак тоен
 пыштышым . (P. 120)
 урядник кемжым кудаше , наганжым кӱпчык йымак пыштыш да малаш возо ,
 а тый чуланыш лектыч . (P. 120)
 Васлий мончашке пурен кодо , а ме имне вӱта оралтышке миен шунат ,
 Аптылман кугызан саде " шке кайыше " пу шӱдыран тала орвашкыже
 нылытынат радамлалт шична . (P. 120)
 Сергей , пӱсӧ товарым луктын , тумо кӧргаш гыч кукшо вержым руэн
 нале , эше мекшым катыш да тошто тул олмыш конден пыштыш , а Йыван
 чакма дене тулым ылыжташ пиже . (P. 120)
 тыге Янис Казак Яметын суртышкыжо ошкыльо , а Пиалче шолып
 гына клатышке пурыш да ӱдыр йолташыже-влак пелен шке олмышкыжо
 леведалт возо . (P. 120)
 ынде тыште ачаж олмеш эргыже оза шотеш кодо , а управляющий Терей
 тудын пурла кидше лие . (P. 120)
 Петр Григорьевич деч ойырлышна . тудо умбакыже шке корныж дене
 кайыш , а ме мӧҥгӧ ошкылна . (P. 120)
 пиалешышт кува ден кугыза поро кумылан логалыныт ... кугыза тунамак
 пулан кайыш , а кува пареҥгым мушкаш тӱҥале . (P. 121)
 кӱвар деч шолаште отряд-влак посна ойырлен кайышт , Степан Голубьев
 шкенжын лу подрывникшым Дрисса эҥер дек наҥгайыш . (P. 121)
 шуматай нержым изи годсыжла шупшкедаш пиже , а Ольошын сынже вуйысо
 ӱпшӧ гаяк йошкаргыш . (P. 121)
 эн ондак вургемым ваштар вашталта , а тӱрлӧ вуян шопке ден одар пызле
 шыже мучаш велеш , йӱлаш туҥалмыла койын , чеверген шогалыт . (P. 121)
 Пани торла , а рывыж тӱсан кӱчыкрак пондашыже Максилан , ала-кушко
 шумешке , чеверын-чеверын койылда . (P. 121)
 тылеч вара тудым Лашман Йыван манын лӱмденыT , а эргыжевлак Лашманов
 фамилийым налыныт . (P. 121)
 кенета пычал йӱк сургалтын , автомат тургыктен , пуля-влак шӱшкеныт .
 пушыш шинчаш тӧчышӧ боец-влак лап возыныт ,а шоҥго кугыза пушым сер
 деч шӱкалынат , пычкемыш ер ӱмбалан йомын . (P. 121)
 корно тӧвашкырак кӱзаш тӱҥале , а вӱд утыр чакна , насыпь деке пелке
 кораҥеш . (P. 122)
 Полатов . Салика , мӱй тольым , а тый пӧртышкат от пуро . (P. 122)
 кум-ныл еҥ возалте , а икмарда-влак тугак , вуйыштым сакен ,
 вискален шинчат . (P. 122)
 йошкарармеец-влак сурт еда шаланен пытышт , а нуно тугак урем покшелне
 шогат . (P. 122)
 немыч-влакын кӱвар кок вуеш верландарыме кок пулеметышт "умшаштымат"
 почын ышт шукто , а караул пӧрт ден казарма гыч куржын лекше салтакышт ,
 вигак партизан-влакын мушкышкышт логалын , ӱмбала-ӱмбала йӧрлыт . (P. 122)
 кызыт курык серыште Юл ден Йыҥге йыр кугу чодыраже кодынат огыл , а
 нунын (Халидов ден практикант) чулым шонымашышт пуито шбнча ончылнак
 курымаш тумерлам , пич яктерлам ужеш . (P. 122)
 олам ончыкташ сӧренат ыле , а шкеже шордыла йортет . (P. 122)
 Тайра . вара Павылым йӧратышым . кок-кум ий келсен илышна , а кызыт ...
 Павлуш нерген шомак коштеш . (P. 123)
 шӱльӧ ӱдымӧ годым те мыланем вес пасушто пуышда , а ынде шке манмыла ,
 туге кӧнен ом керт . (P. 123)
 " тунам , йырге чолыра гӱжлен шогымо жапыште , эҥер тич вӱд йогымо ,
 годым , тынар пӱям ыштеныт , а ме кызыт , кукшо игече почела толмо
 ийлаште , ик пӱянамат кӱлеш семын кучен огына керт " , - шона Эрбылат
 . (P. 123)
 сарыш кайымыж годым тушто кожер кушкын , а кызыт ик-кок нулго
 веле шога . (P. 123)
 а тиде жапыште иктаж уштыш наре тораште ший тӱсын йылгыжше
 Юл вӱд велкыла самырык пашазе вашкен . ваче ӱмбалныже - котомка .
 урядник тудын села уремыш лекмыжым вуча , а  Петр села деч тораш
 каяш лектын . (P. 123)
 моло кресаньык-влак кукшырак верыште пашам ыштат , а комсомолец-влак ...
 канавым келгемдышт . (P. 123)
 теве кушто шинчылтат улмаш , амый чыла класслаште кычал пытарышым . (P. 123)
 очыни , крушений годым тудо вуйжо дене чот перненат , колен а икшывыже
 ала-кузе утлен кодын . (P. 124)
 колхозыш пӧртымеке , мый денем тидын нерген иктат ойласен огыл ,
 а варажым шкемынат ӱшанем йомаш тӱҥалын . (P. 124)
 тылеч вара шыже марте оръеҥ ден марийже Епремлан пасу пашам ыштен
 коштыч , а шыжым Эчан меж машинаште ышташ тӱҥале . (P. 124)
 теве кызыт ончыко Мичу лекте , а теҥгече мый эн шуко кучышым . (P. 124)
 январьысе паша итог почеш ончыко " За мир " совхоз лектын ыле , а
 февральысе результат дене " Восход " совхоз ончылтыш , куснылшо
 Йошкар замям сеҥеҥ нале . (P. 124)
 но изи Верушын вес ойго уло . але марте шипкаште мален ыле , а ынде
 тюдын шипкажым изи Генок налын . (P. 124)
 Адашев . Князь Микулинский Шиг-Алейын кучен кондымо мурза-влакшым
 ончыч Казаньыш колтен улмаш , а нунышт , мемнан Казаньыш миймеш ,
 чыла татар-влакым руш кугыжа ваштареш сырыктен шуктеныт . (P. 124)
 " фронтышто мый тудын командирже улам ыле , а кызыт ынде тудо мыйын
 командирем - колхоз председатель лийын " , - семынже шоналтыш Павыл
 . (P. 125)
 Йогорым йӧратен ончалам . эше шукерте огыл пошкудо икшыве-влак дене
 пырля уремыште чара йолын куржталеш ыле , а кызыт мыйын ончылнем сай
 вургеман туныктышо шога . (P. 125)
 коло ий ончыч нуно самырык , таза рвезе лийыныт ... Родион Артемьевич
 + отинынат вуйыштыжо той тӱсан нугыдо ӱп улмаш , а ынде пел вуйжо
 йылт чараҥын . (P. 125)
 фронт мӱндыркӧ толен . эше кодшо кастенак пушка- влакын ваш лӱйкалымышт
 пылышлан солна ыле , а таче - шып . (P. 125)
 канаш лекташат , перерыв пытымек , уэш урокым тӱҥалашат оҥгыр шаҥгак
 йыҥгыртатыш . вес туныктышат кум-ныл гана класс омсам почын ончале ,
 а Николай Петрович алят вер гычше ок тарване . (P. 125)
 шоҥгеммекше , лыжга лийын , порын кояш тунемын , а ожныжым , ой , гай
 ыле ! тул гай . кызытат шинчаштем сӱрем пайрем голым имне дене
 уремыште кудалыштмыже , а ӱярнян ӱдыр-влак тудым гына ончат ыле (P. 125)
 " Веруш , - манеш эчан , - тый авамын йоҥылыш пуэн колтымо газетым пеш
 оҥай шаренат . тунам шижде ыштенат , а мый ындыже паленак ышташ йодам "
 . (P. 126)
 икманаш , мотор кеҥеж шукертак эртен каен , а тыште алят плотник бригадым
 чумырымо нерген веле мутланат . (P. 126)
 ожнысо студент семын , зачетлан тылзат пеле кодмо годым иже кошташ
 тӱҥалына , а кызыт зачет марте кум тылзе уло ! (P. 126)
 эрдене да кастене кужу йолан шыҥа-влак чоныш витарат , а кечывалым пормо
 йыгыжтара . (P. 126)
 пӱтынь ял иканаште электричество тул дене волгалт шинча . Матвуй кажне
 тӧрзашке вуйжым чыкен-чыкен онча . тудын кайымыж годым ял мучко лампе
 тул гына йӱлен , а кызыт уремыштыжат кечывал гай волгыдо . (P. 126)
 мый ту ӱчызым кычальым ... пӧртйымалне , а тудо шинчен кид йымалне
 . (P. 127)
 чодыраште лум вашке ок шуло . пасу чараҥ шуэш , а тушто эше ош тӧшак кия .
 чара верыште шаршудо лектеш , а йымалне кошкышо шудо  гына коеш . (P. 127)
 омыж куп покшек кеҥежым пеш шагал айдеме пурен кертеш. покшелне ер , а
 тӱдын йырже - шинчыше куп . (P. 127)
 Овдачи . ме уна кум орван агуным визытын-кудытын кече еда шийына ,
 а нуно ик кечыште коло-коло вич орвам шийыт . машинаштым имне
 пӧрдыкта ! (P. 127)
 моло бригадылаштат кечаш планым темен огытыл , но шуко огыч йгыл .
 вес бригада ик процентым веле темен огыл , Очийын бригадже лу процентым
 темыде коден . (P. 127)
 лӱдшаш уке . тудо шкетын , а те шукын улыда . (P. 127)
 Априк кугызан капка почылто . шым имне кудывечышкыже пурыш , а латкым
 имньыже капка ончылан шогале . (P. 127)
 марлан каят , илен огыт мошто , суд дене да монь кычалтыл коштыт .
 суд дене модаш ойым пуышыжо , очыни , ятыр лийын , а кызыт толын
 налшыже иктат уке ! (P. 127)
 мланде кандаш едакаш . омылькалан кок едакшым пуэна , а шканна
 шым едаклан кум едакаш кодеш . (P. 127)
 кум ийыште вольык колымо деч эҥгек 780 тӱжем наре теҥгеш шуын , а
 титакан-влак деч улыжат 19 тӱжем теҥгем кычал лукмо . (P. 128)
 кастене пычкемыш лийме годым смола заводыш вич урядник кудал
 толын шогальыч . кокытшо чапаш кодыч , а кумытын завод омашыш пурен
 кайышт . (P. 128)
 Микале , ӧрмалген , аважым ончалеш . шӱргыжӧ тылзе гай ошемеш ,
 а шем шинчаже йӱла шӱдыр гай . (P. 128)
 шӱргыжӧ тулла ыра , а шымакш колпак йымалныже ий комыля кийымыла
 чучеш . (P. 128)
 тунам тыште кыдал даҥыт шудо кушкын , а яжгаже вуйымат леведын
 . (P. 128)
 ала-могай изи вулно падыраш деч лӱдеш . маска пуштын сеҥен огыл ,
 а тиде шокшо пуля мландыш ӱмырешлан йӧрыктен кертеш . (P. 128)
 шкеже ( Авыш ) еҥ дене кутырымыж годым еҥын шинчашкыже керылтын гына онча ,
 а тулын шинчашкыже ончалаш шагал еҥ тоштеш . (P. 128)
 - тиде - Эманов , - Мичу Йываным кончыктыш . фамилийже  нимат ок
 ойло , а шкеже Марий мландыште эн патыр еҥ лийын ,маска кучаш шкетын
 коштын . (P. 129)
 вет тый финансовый министерство отыл , а мый тылат калык просвещений
 омыл . (P. 129)
 Лаврушкин чоя , а тидыже аҥыра . кок тӱрлӧ еҥ кузе келшен кертыт
 ? (P. 129)
 мачу . южо еҥын сын-кун чапле , а нер йытыра огыл . (P. 129)
 Омылька ватыжым чот куча , иктаж-кӧ йӧрата манын , лӱдеш . шкеже
 кумло вич ияш , а ватыже коло кумколо ныл ияш веле , рвезе , мотор
 . (P. 129)
 тудо вет тый гаетак кӱчык капан ыле , а мый , шкат ужат , изишак
 Дон-Кихот омыл . (P. 129)
 да вольыкшат тый дечет лӱдын кудалеш ! ӧреш : могай курымысо
 янлык ? тӱс веле айдемын гай , а пашаже ялт тупуй ! (P. 129)
 пӧрт окна наличникат канде , а пӧрт вуйым вӱр гай йошкар калай дене
 леведме . (P. 129)
 " юнкер-влак сырымышт дене ӱчым шуктынешт , - алакӧ воштыл пелештыш .
 мый нуным пӱркытлан шотленам , а нуно чыве веле улыт ӱлмаш " (P. 129)
 Авыш суртышто мӱшкырем шужен ок кошт , а шӱмем эре яра . Авыш
 суртышто кидем-йолем кылмен ок кошт , а шӱмыштем эре ий комыля
 . (P. 130)
 теле йӱдым корно тыглайжат эре тайылым волымо гай чучеш , а кызыт ,
 кужу тура курыкым волымо годым , ала-кушко кайымыла чучеш . (P. 130)
 вӱд гоч вончаш имне дене ок лий , арык кӱвар вакшме огыл , сандене
 Максилан Онтропсола гоч йыр кайыман . йыр каяшыже иктаж ныл километр
 лиеш , а викше километрат пеле веле лиеш . (P. 130)
 1929 ийыште Марий драмтеатр ышташ тӱҥалын , а тылеч ик ий ончыч -
 Козьмодемьянскысе колхоз театр . (P. 130)
 Япык кугыза ешыж дене урлык лукмо аҥажым тӱредеш . куваж дене коктын
 пурла могырышто , а кок ӱдыржӧ , Оляна ден Настасий , шолаште
 тӱредыт . (P. 130)
 Орина кечывал марте кум шӱдӧ кудло кылтам пидын , а Макар - кум
 шӱдӧ кумло кылтам веле . (P. 130)
 Токтар . ӱлырамашлан юмо йочам ышташ , марийым шыматаш пӱрен , а
 пӧръеҥлан - илышым кучаш , тудлан вуйын шогаш . (P. 131)
 Григорий . мардежыште сорта вашке йӱла , а мланде кӧргыштӧ эркын
 . (P. 131)
 эрлашыжым волгыжмо деч ончычак Сопром Епрем Лапсолаш лектын
 ошкыльо , а ватыже - Эҥерсолаш . (P. 131)
 " кажне еҥлан шке верже келша , - шоналтыш Мурашов . - тудын дене
 кугешна . мылам вот чодыра кӱлеш , а тудлан пасу , кӱкшӧ кава ,
 корно " . (P. 131)
 нунын кокла гыч иктыже - Родион Артемьевич Охотин . тудын лӱмжо
 Кугу Отечественный сарын историйышкыже курым-курымешлан пурен ,
 а чап пашаже марий кундемыште веле огыл , тыгак кумда элна мучко
 шарлен . (P. 131)
 тыят , Ленин йолташ , уло тӱнямбалын гражданинже улат , а тый
 чевер Ленинград , уло тӱнямбал революцийым шочыктышо ола улат ! (P. 131)
 Митяй кугыза . моторым ончаш сай , а поро чонан дене илаш сай . (P. 132)
 писын кайыме дене Келайын пытартыш омыюаже шулыш , пытыш . вуй уш
 яндареште , а чонжылан ала-мо семын сайын чучаш тӱҥале . (P. 132)
 марий чодыран мурыжо пеш сылне . сылнын мурат кайык-влак , а Чым-
 былатын кӱслеже тиддечат сылнын мура . (P. 132)
 тендан дене мом ойлаш ! йылмыда пӱсӧ , а калыкым огыда пале , сокыр
 ӱлыда . (P. 132)
 вет чыланат пашам ыштат , фронтлан полшат , а тый латшым ийыш
 тошкалынат , ни ешлан , ни колхозлан полшымет . (P. 132)
 " комиссар йолташ-влак , - штабыште Чапайын йӱкшӧ шокта , - Йошкар
 Армий фронтышто кугу сеҥымашыш шуын , а ме партизан-влак , изи
 диверсийым гына ыштылына " . (P. 132)
 мый агротехникым кумдан кучылтшаш верч , паша лисциплина верч тыршем ,
 а Струев ден Шемеров мыйын мутем шкотышкат огыт нал . (P. 132)
 молгынам , тыгай сходка годым , орол пӧртыштӧ чарныде шоям шойыштыт ,
 мыскарам ыштат , ужмо-колмым , тӱрлӧ оҥайым ойлат , а таче калык
 пешшып шога , чымыме пикш йоҥеж гай тыматлын коеш . (P. 133)
 ане , пӱяшыже ме пӱйышна , а шалаташыже весе-влак шалатышт . (P. 133)
 ачамын шӱмжӧ йӱла . пошкудо-влакын пашашт ӱшненак ушна , а мемнан
 эре шеҥгелан кодеш . (P. 133)
 пургыж йымач шорге вӱд йога : тиде вийдыме лум шыдыж дене шортеш . тудо
 шортеш , а йырым-йыр чылажат куанен воштылеш , лӱшка , мура . (P. 133)
 ончычшым Альберт Николаевичым Суховын орманчыжлан гына шотленыт ,
 а кызыт тудат ала-мо весемме гай чучеш . (P. 133)
 ялыште школ , магазин , фельдшерский пункт уло . ожно кок еҥ гына лудын-
 возен моштен , а кызыт тунемдыме еҥ уке . (P. 133)
 ончалза картым : Балтийский теҥыз гыч тӱҥалын , Шем теҥыз марте фронт .
 южо олан лӱмжӧ гына картеш кодын , а шкеже шаланен , ломыжыш савырнен
 . (P. 133)
 кеҥеж тӱҥалын гына , а кече когартен пелта . (P. 134)
 " кӧлан кузе , - манеш рвезе , - мыланна , историк-влаклан , мутат уке ,
 кочайын ойлымыжо оҥай легенда гына , а кочам шкеже тиде легендым пеш
 чын мутлан шотла " . (P. 134)
 очыни , тудо армийыште офицер-влакын куштымыштым гына ужын , а шкеже ик
 ганат куштен огыл . (P. 134)
 кидем , шӱргем шупшалаш тӧча , а мый савыпнен гына шинчам . (P. 134)
 " Эрик , тыгай сай йӱд , а тый лӱдыктыл гына шинчет " , - Таныгина ,
 нелеш налме семын койын , оҥышко кечалтше ӱп лапкажым тӱпышкыжо
 лупшалят , кынел шогале . (P. 134)
 погынымаште тореш ойлыштмаш лийшаш огыл . чылалан ямдылалташ гына
 каласет , а эрла нуным чылаштымат корныш мый шкеак кожен луктам
 . (P. 134)
 тунам ече дене пӧртылмынам лачак Алевтина Васильевна гына ужын , а
 тидын нерген уло школ , уло ял пала . (P. 134)
 - наука туге кӱшта , - манеш Оврем . - южо верлаште ожнысек тыге эр
 ӱдат , йытынат пеш чапле шочеш . - нӧшмӧ локтылалтеш , а йытынже
 садыгак ок шоч , - Сава пелешта . (P. 134)
 юзо кува . тӱрвыштӧ але шӧр кошкен огыл , а уж чылажымат палынет . (P. 135)
 "йылмыдам нелын колтенда мо ? - Начий Максим дек ошкыл мийыс
 - клубышко калык погынен Москвам колыштнеже , а тый эше пӱтыркален
 шогылтат " . (P. 135)
 мом шонеда ? ыштышаш огыл гын , верым налын шинчышаш уке . тыште ,
 ужат , совет властьым пытарынешт , а те пӱктышӧ чывыла шинчеда . (P. 135)
 покшым кугыза вигак ок пелеште , ӱмылкален налнеже , а Сепан вигак
 рыж-рож толын пурен кутыркалаш тӱҥале . (P. 135)
 а кокытшым петырен шынден ӱлына. ҥуно моткочак лекнешт , а ме люкшым
 пызырен шинчын ӱлына . (P. 135)
 ачат кол пӱя верч изин-кугун тыршен коштеш , а тый нефтяник лийнет ?
 кузе тидым умылаш ? (P. 135)
 " ончал Веруш , - мане , - упгызо шке толеш , а тый Лапсолаш наҥгайынет "
 . (P. 135)
 тӱдын графически шотышто пеш тӧр лиеш , а географически тӧр ок лий
 . (P. 135)
 йоҥылыш шонет . мыйым Обломов дене таҥастараш ок лий , Обломов илыш
 саемдаш шонен киен , а мый нимомат ом шоно . (P. 135)
 калим имне ӱмбачше волыш , а салтак-влак огыт воло . (P. 136)
 Митяй кугызай . лавырам тудо мушкын колташ лиеш , а лӱмнерым
 нигузеат ок лий . (P. 136)
 аваже , шке манмыла , Эчан ватанже лиеш , а имньыже садак ок лий
 . (P. 136)
 мый тыланет ом мешае , а тый шке койышет дене мыйын илышлан тореш шогет
 . (P. 136)
 шкеже огешат воштыл , а вате-влак элненыт . (P. 136)
 Петр Макси Эчаным ужо да кычкырал колтыш : " теве настоящий стрелок
 толеш ! Эчан , давай тол вашкерак ! мый теве тудо палыш кум гана логал-
 тышым , а Миклай ик пулямат пуртен огыл " . (P. 136)
 элыксан . вольык эрласе кече нерген шонен огеш мошто , а айдеме
 ончыкылык илышыж нергенат шонышаш . (P. 136)
 тунеммашет кугу , а революцийын динамикыжым умылен кертын отыл . (P. 136)
 межевойжо, можыт , йӱдым мален , а мый шкеже чыр омымат ыштен омыл
 . (P. 136)
 калыкым чодыра нерген мутланаш погымо . калык вуча , а погынымашым
 почшо нигӧат уке . (P. 136)
 колхозым тений уржа утара , а шӱльӧ шочын огыл . (P. 137)
 возышо-влак тыршат , возат , а печатлыше уке . (P. 137)
 ял калык пырля пашалан ушнен , а тыйже шемерлан мом ыштенат ? "  -
 ик велым ушыжо терген . (P. 137)
 ... ойла Чимош , а кумылжо пешак волен (P. 137)
 Сурский . мый вет Алисам тергаш гына тиде мурым муренам . тудо
 пален огыл , а вот те пален улыда . (P. 137)
 марий-влак Чымбылатым ӱжаш , куржыт, а тудыжо ок кынел . (P. 137)
 вет кутырашыжат сулык , а тый марлан налнет . (P. 137)
 мо , манына ыле , ужалаш кутырымашат уке , а эре налше-шамыч толыт
 . (P. 137)
 тудо эше кӱртньым куген кертеш , а имне вӱтам оролаш веле шогалтеныт
 . (P. 137)
 тиде жапыште кумшо танк Алексеев деке толын шуэш , но тетла горючий
 жидкость уке . тудо гранатым кудалта , а граната нимом ыштен ок керт
 . (P. 137)
 поезд шукертак толшаш ыле , но алят уке . составым тугакшат икмыняр
 жаплан утым станцийыште кучыман , а тудо эше почеш кодеш . (P. 138)
 доклад деч вара спектакльым ончыктыман , а Начи эшеат огеш кой . (P. 138)
 Лиза Чулкова командирже ӱмбак шӧрын ончале . "мый кайышаш улам ыле ,
 а тый Елушым колташ келшышыч " , - каласыш шинчаже . (P. 138)
 мыланем кандаш ий темын . школышко тунемаш кошташ тӱҥалман ыле ,
 а мый школ деч маска деч лӱдмӧ гай лӱдам . (P. 138)
 тудым тугай чапле туныктышым кушташ лиеш ыле , а тый саде йылмызым
 ик-кок ий гыч " тыртыш мӱшкыран " бюрократыш савырет . (P. 138)
 " а лӱмжымат йодын омыл , моат уке . вот тиде конешно , сай огыл .
 (каласен илаш) сай еҥым шарнаш кӱлеш ыле , а ынде тудо лӱмдымӧ лийын " ,
 Сидыр шкенжым титакла . (P. 138)
 тыйын верчынет окшак лийым вет , - манеш тудо шимайлан . - тыйым
 пуштнешт ыле , а мыланем логалын " . (P. 138)
 ( вет Совет власть калыклан осалым ок ыште ) мыланнак сайым ыштынеже ,
 а тый от умыло . (P. 139)
 тудо Ладемыр посанажымат , ака лийшыжымат ынеж сырыкте , поремден
 кодынеже , а шке , кутырен-кутырен . эре омса деке нушкеш . (P. 139)
 изай , молан тыге торжан мутланет ? мый пошкудо семын полшынем , а
 тый поктет . (P. 139)
 Палагим экрын гына тарватат , шыман терышке налын пыштат , а тудо
 васаралтен колта . (P. 139)
 кечат ончалеш , а нурышто эше ик куралшат ок кой . (P. 139)
 ӧрдыж гыч кызыт иктаж-кӧ Кочетов ден Прорехиным эскера ыле гын ,
 нуно коктынат поро йолташ улыт , тӱрлӧ пустяк паша нерген мутланен
 шинчылтыт , манын шоналта ыле дыр . но тугай эскерыше еҥ уке , а
 туныктышо пел йӱкын ойла . (P. 139)
 илемыштыже тарзе ден йорлошамыч нунылан пашам ыштеныт , а шкешт нуно
 логарыштлан да монь толашен киеныт . (P. 140)
 теве кызытат тудо Атбаш Вӧдыр деч ала-мом йодыштеш , а тудыжо , кумыкрак
 лийын , пеш каласкала . (P. 140)
 те тыште Эчан нерген ойлен шинчеда , а тудо урем дене кыртке ошкылеш
 . (P. 140)
 шукерте тудым кучен наҥгаеныт , а Телек алят тидым ок мондо , тачысе
 гай шарна . (P. 140)
 ме , ачада-влак , эрыкым кредал налынна  , те тудым арален кодышаш
 улыда . (P. 140)
 илен-толын , Мишам салтак гыч вучен шуктыде , марлан лекте , а тудыжо ,
 мӧҥгышкӧ пӧртылят , мыйын почеш куржталаш тыҥале . (P. 140)
 ушнат кече-влак радамле арняш , я нуныжо тылзым ончык поктат . (P. 140)
 кугу Юл эҥер серысе Чебоксар ола гыч эрдене самолет Москвашке
 чоҥештыш , а тушеч +Tю-104 юж корабль Минскыш тыманмеш намиен шуктыс
 . (P. 140)
 вӱд пундаште корзинка-влакым ужым , а тушто - кол . (P. 140)
 тышеч Сукарекаш шумеш , йолын ошкылаш верештеш , а тушто машинам муаш
 куштылго . (P. 140)
 шкет вуя сурт оза лийын илыме тудын шӱмжылан йыгыжгын чучын  , а уш
 кӱштымӧ почеш илашлан тунам але йӧным муын огыл . (P. 141)
 теве южо яллаште индеш пасушко куснылыт , клеверым ӱлаш тарваненыт ,
 машинам наледат , а Озамбайыште тиде шот нимат уке . (P. 141)
 тыште утларакшым илалше да шоҥгырак еҥ-влак улыт , а Вӧдыр тыгай
 годым шонто-влак дене ожнысо илыш нерген кутыркален шинчаш утларак
 йӧрата . (P. 141)
 Сакар ден Чачи , шке семынышт мутланен-мутланен , Кудашнурыш
 ошкедат , а тидын годым Макар ден аваже тыге мутланеныт ... (P. 141)
 нуно вет чыланат классовый обществыште иленыт , а тыгай обществыште
 ӱдырамаш эре правадыме лийын , пӧръеҥын кулжо , пӧръеҥын модышыжо
 лийын , манаш лиеш . (P. 141)
 Марий элыштат ынде илыш тыге талын кая , а мый илыш деч лӱдаш
 тунемын омыл . (P. 141)
 Суртлык кугыза . ола сӧснам налын улыт , а мый ола сӧснан тӱсшымат
 ужмем ок шу . (P. 141)
 тудо механик Бахманов ӱмбак вуйым шиеш , а Бахмановше олаште пашам
 ышта . (P. 142)
 мыланна чыла мландым учетыш налаш да кажне яллан едок почеш ойырен пуяш ,
 а ял шке кӧргыштыжӧ едок почеш мландым кажне ешлан пуэда . (P. 142)
 мланде тыште томам огыл . томам аҥаш коншудыжат ок шоч , а тыйын
 аҥаштет коншудо пеш чокан нӧлталтын . (P. 142)
 мланде ӱжарга , а мланде ужаргыме годым рвезе нимо деч тамле омо дене
 мален . (P. 142)
 кумшо тунемме кечат тыге эртыш , а тунемме шотна садак уке . (P. 142)
 илыш кок корнан лийман огыл , а ик корныжым кеч-кузе гынат ышташак
 кӱлеш . (P. 142)
 эрла Федор Яковлевичлан кок тӱжем теҥгем пуаш кӱлеш , манат , а оксат
 уке . (P. 142)
 вет нунын шӱм тулыштым йӧршеш йӧрен кайыме деч улыжат кӱчык серыш-влак
 гына ылыжтен шогеныт , а ваш-ваш письма колтылмаш йоча годымат лиеда
 . (P. 142)
 поэзий - мечта , а мечтайымаш вуйлатышылан соок келеш . (P. 142)
 калык тудым шинча ошыж дене ончен , а саде вор-рывыж адак пояш шонен
 . (P. 142)
 маска але вынемыштыже , а мый коваштыжым ньыктам . (P. 143)
 " эргыдан йолжо сусырген , а те мураш ямде улыда " , шылтала Ямаев
 . (P. 143)
 эше лум возын огыл , а моткоч йӱштӧ . (P. 143)
 айдеме колаш кия , а тыланет ойгат уке ! (P. 143)
 Яныган . кузе тӱге ? ! тыйын ойго , шольым , а мый тыланет кӱслем
 шокташ ? (P. 143)
 ик председательын вашмутшым Эрбылат кызытат шарна : " мыжернаже лу
 рожан , а тумышлыкна икте " . (P. 143)
 шӱргыж гыч араважат йогаш тӱҥалын , а тудо эшеат угыч илаш тӱҥалаш
 шона . (P. 143)
 олык шудо шотышто шоналтыман , шудо деч посна огешак лий . вольык
 шукемеш , а пукшышаш верч иктат ок шоно . (P. 143)
 " вот и ярыш ! шке Санзалов ылыда , а санзалдаат уке ! " - огаптяжы
 ваштылеш . (P. 143)
 нуно  шке пашам айда лийже ыштеныт , а ынде мый титакан лийынам
 . (P. 144)
 тунам Чымбылатат шке орадылыкшым ӱмыла . маскам мучыштарен колта , а
 тудыжо савырненат ок ончал , пуракым гына тӱрыкта , чодыра могырыш
 шикшалтеш . (P. 144)
 воззванийым Изибаят лудеш . тудым вара тӧргалтен налаш да правленийыш
 намияш шӱдат . изибай тӧргалташ мия , а воззваний верыштыже уке
 . (P. 144)
 " кайза !" - йыланда салтак-влаклан манеш , кердыжым ниалта , а
 кердыже уке . (P. 144)
 олма чевергенат ок шу , а тудо эргыже-влакым олмам рӱзаш поктен
 колта . (P. 144)
 Люба . Вася , палет , школ директорын приказым лудмыж годым кузе
 чонем вургыжо ! лудеш , а мыйын фамилием уке . (P. 144)
 " лыпланаш , манат ? ! - шыде йӱкшым лукто марий Онарет . -
 те кожланам пуэда , а ме лыпланышаш улына ! " . (P. 144)
 мыйын чон ончылгочак шижеш . эрдене помыжалтым , а шӱмем тул ора гай
 вургыжеш . (P. 145)
 нольмарий школьный городокышто каникул лийын огыл . кеҥежым коммуным
 телылан ямдыленыт , а шыжым пасушто , пакчаште , садыште паша пытыдыме
 . (P. 145)
 чодырам ямдылыме шотышто ударный тылзым увертараш кӱлеш . тиде пашам кызыт
 ыштыман , а вара , шошо велеш , жапда ок лий . (P. 145)
 кече кӱшкӧ кӱзен , иктаж лу шагатат шуэш . имне-влак толашаш тӱҥальыч ,
 а тӱрлӧ пормыжо , тыҥгаже да шыҥаже мӱкшигыла ызгалтыт . (P. 145)
 ошкылыт ынде , кутырен-кутырен , да Устиня кӱварышке пеш онча . онча , а
 кок еҥ кредалме ок кой . (P. 145)
 куржын-куржын , коктынат чот шӱлешташ тӱҥалыт . ончат , а ончылнышт ала-мо
 мыгыльмугыль коеш . (P. 145)
 " мо тыгай ? " - шоналтен , Эрбылат трактор велыш ончале , а тудо ок
 мӱгырӧ . (P. 145)
 теве анжем-анжемат лампочкыш , а тый тама ак чӱкталт доко . (P. 145)
 имньым Эчан муынат кертеш . кӧ пала , а кенета иктаж-мо лийын кая . (P. 146)
 ну , йӧра , имньым кодем , а шинчашыже кудышт-гынат шкешт толыт
 пускай ! (P. 146)
 " шоҥго вуйжо дене тудым школышкак поктен от колто , - матрос пелештыш , -
 а тудым парт коклаш пуртен шындаш кӱлешак ыле " . (P. 146)
 а вара , июньын сомылжым тӧрлатымек , октябрь шке пашажлан пижын ; а
 тудын пашаже - йӱштым ӱжаш . (P. 146)
 Валерий шкак мемнан ыштымашым чаракла . пушеҥгым йӧрыктена , могай
 пырням ышташ , огына шинче , а Валерий ала-молан эре ӧрдыжтӧ коштеш
 . (P. 146)
 имне тыйын ӱмбалнет лиеш : пукшо , йӱктӧ . шудо , шӱльӧ уло , а вӱдшым
 шке муат . (P. 146)
 ҥо ындыже кугыжа уке . тудым луктын кудалтымылан кум тӱлзат шуын , а
 эрыкше кушто ? (P. 146)
 " шудыжым пу , а имньым туарыме ок кӱл " , - каласыш урядник . (P. 146)
 " кугыжам кӱкымӧ ок кӱл . генерал ден тӱрлӧ тӧра-влакшым вурсашат уто
 огыл , а кутыжам ит тӱкӧ " , - коҥга лук гыч Окшак Микита шоктыш
 . (P. 146)
 кодшо кеҥежым Епрем , ятыр еҥ деч мландым налын , лошеш ӱден , а южышт
 такат пуэныт . (P. 147)
 " эх , могай мотор улат , а кузе тыйым илыш вашлиеш ! " - шоналтыш
 . (P. 147)
 тӧрга у кечыйол укшерыште , вара лупс-чинчышке тӧршта . а мыйын
 кечыйол - вӱршерыште : тӱшан куаным нерешта . (P. 147)
 пӱтынь ял нуным ( марий ден ватыжым ) ончаш лектеш . а нуно пагалыме
 еҥ дек веле уналыкеш пурат . (P. 147)
 йолгорно гыч кораҥын , Йошкар Упш чодыраште пеледышым погаш тӱҥалеш .
 а пире вигак йолгорно дене кудалеш . кудалшыжла ужеш : кум шоҥго тумо
 шога , а тумо йымалне лапка пӧрт шинча . пире йолжо дене омсам тӱкалта
 . (P. 147)
 Экшык толшашым нер дене ӱпшынчын от пале . а ушет уло гын , кудо
 экшыкше раш , ондак палет . (P. 147)
 тудын ( межно ерын ) кечывалвел серыштыже чодыра орол Павел Глазкинын
 суртшо шинча . ончыч тышке еҥ-влак шагал толеденыт . а война тӱҥалме деч
 вара сурт оза шуко еҥлан поро кумылжым ончыктен : шке частьыштым йомдарыше
 да тушманын пуалтен налме белорус мландеш авыралт кодшо ятӱр боец ден
 командир-влак тышан каналтен , кочкын-йӱын лектыныт . (P. 148)
 теве пурла велне , мӱндырнӧ , Ленин курыкын тупрӱдыжӧ кандын койын
 шуйна . а шола могырыш ончал колтет гын , сылне панорамым ӱжын шерт ок
 тем : кажне пӧрт воктен ужар пушеҥге-влак кайыклан саламым колтат . (P. 148)
 коммӱнышто мыйым Николай Павлович маныт . вич шӱдӧ еҥ тыге ойла .
 но тылат тыге маныкташ аптыранен : ӧкымлем , ман кертат . а такше
 закон почеш ойлаш гын , мый тӱште вуйлатыше улам , а тый - тунемше йоча
 . (P. 148)
 ӱдырамаш йӱк эше ала-мом ойла , а клуб омса пуйто шке комдык почылт
 кайыш . (P. 148)
 тымык йӱд , а ончылно , эрвелне , - кугу фронт . (P. 148)
 Орна . теве Голованов гайышт илат . шаҥге клатше воктеч эртышым .
 мыняр киндым наҥгая , а ӱдырмаш-влак иктаж колын чумыргеныт да ,
 корнысо пуракым копашт дене ӱштын , ончылшовычышкышт оптат . (P. 148)
 колхозлан счетовод кӱлеш , а мый учет пашам палем . (P. 149)
 а мӱшыл кошка , а мышыл пуча , а кол чон пыртка : " вуемлан мучаш ! "
 . (P. 149)
 эрталеш пагыт эркын , пуралеш кыдал эрге - Чорамбай шупшалеш сай
 аважым . а аван шӱмжӧ шолын , а аван мутшо йомын , шортын-воштыл вӱчка
 Чорамбайым . (P. 149)
 ава колеш тора гыч патыр эргым , суапле шинчавӱд йога куанлын , эркын .
 а эрге вуйжым тауштен сава , а эрге шыргыжеш : ит шорт , авай ! (P. 150)
 кувавай , кувавай , - манеш Йошкар Упш , - молан тыйын пылышет тыгай
 кугу ? - а тиде , - манеш пире , - тыйым сайрак колаш . - а молан тыйын
 шинчат тыгай кугу ? - а тиде тыйым сайрак ужашлан . - а кидет молан тыгай
 кугӱ ? - а тиде - тыйым сайрак ӧндалашлан . - а умшат молан тыгай кугу
 ? (P. 150)
 Токташ угыч оксам погаш шонен , но тудлан эрыкым пуэн огытыл . (P. 152)
 ойлаш ондакат шоненам , но йӧн вашлияш лийын огыл . (P. 152)
 война деч ончыч тышан кол ерым ышташ шонымо ыле , но сар пуламыр тиде
 пашалан мешайыш . (P. 152)
 Сатай воштылаш шоныш , но Бушуев шылын кычкырале . (P. 152)
 олаш толаш теле гоч шуко гана йодын ыле , но ик кечыланат ышт колто
 . (P. 152)
 ӱчительскийыш туныктышо-влак погынышт . нуно чыланат илалше улыт . южыштлан
 пенсийыш каяшат ийгот шуын , но школлаште кызыт туныктышо ок сите . (P. 152)
 молодец улат , Мичу ! - Эрбылат рвезым йоратен ончале , лишкыже миен ,
 вӱчкалтымыже , вуйжым ниялтен колтымыжо шуо , но кидше ночко . (P. 152)
 Йыван чыла дене кидым кученат , имне мӱшкыр йымаке вуйжым чыкен да ,
 ончыл да шеҥгел йол-влакым кок кидше дене авалтен , кынел шогалын .
 имне толашаш тӧчен , но Йыван эрыкым пуэн огыл , пеҥгыдын тошкалын ,
 курык вуйыш кӱзен . (P. 153)
 пел мутеш чарнен шогалше Эрбылат угыч ойлаш тӱҥалын , но Суховын
 шыде тулан шинчаже тудым угыч чарен . (P. 153)
 ачай ден Выльып чӱчӱ каргашаш тӧчышт , но кугу тияк ден волостной старшина
 нунылан ойлашышт эрыкым ышт пу . (P. 153)
 ужар галифеан рвезе , пинчак урвалтыж дене устембалсе чай коркам шижде
 сӱмырен , окна дек куржын мийышат , почаш тӱҥале , но сад могырым шыде
 йык шоктыш ... (P. 153)
 изибайын имньыже капка ончылан шогале . шкеже тер гыч волыш , капка почашат
 миен шуо , но ватыже куржын миен руалтыш . (P. 153)
 кынелыт , карен пире йӱкын , но нунын орда ваштареш мемнан пулеметчик
 Архипов - совет богатырь кынелеш . (P. 153)
 Салек Андрийым ик орва деке намияш тӧчен ыле , но тудо верым калык
 мӱкш гай авырен налын . (P. 153)
 калык шаланаш тӱҥалын ыле , но Мичу чарыш . (P. 154)
 чылажат пустяк , кондыза серышым ! - кидшым шуен ыле Пайгаз , но Ларина
 чоп перышат , лудын пытарымешке ыш пу . (P. 154)
 кӱтӱчӧ Васлий тудлан эше ала-мом каласынже ыле , но каласышаш шомакше
 ыш лек . (P. 154)
 Андрий ден Салекат тӱредаш шогалнешт ыле , но сорла ыш сите . (P. 154)
 изи йочан тӱсшӧ , ошкылтышыжо тудлан пеш палымыла чучо , пуйто тиде
 рвезым шуко гана ужын . Павыл йоча дек ошкылнеже ыле , но тудыч
 ончыкыжо сад вуйлатыше Пӧкла толын шогале . (P. 154)
 Павыл ден Игнатий кугызат кудывечышке лекнешт ыле , но правленийышке
 Белов пурен шогале . (P. 154)
 тушнур ялымат кече ончале ... " мый толынам , огыда уж мо ? " - тудо
 шылтален-шылтален шыргыжалнеже ыле , но тунамак ала-кушеч шем пыл толын
 лекте , кечым петырыш да шолдыра шинчавӱдшым мланде ӱмбаке кӱшкале
 . (P. 155)
 Ладемыр , эргыжым пыдалше лийын , ватыжлан умылтарынеже ыле , но Макси
 шӧрен пелештыш ... (P. 155)
 тудо , ом мошто манын , шылнежат ыле , но Микак гармоньжым кидышкыже
 кучыктен . (P. 155)
 таче тыйым ӱжыктынем ыле , но шке толынат . (P. 155)
 ондакшым профессор шкежат Васям ынеж колто ыле , но Вася ала-кузе
 тудым савырен кертын . (P. 155)
 Йыван имньыжым туарен да торта коклаш шке пурен шогалын . йолташыже-влак
 полшынешт улмаш , но тудо иктымат чак конден огыл , терым тарватен ,
 топыртатен , курык вуйыш шугшын кӱзыктен . (P. 155)
 Голованов эше ик гана Элыксан ӱмбаке лӱйнеже , но Вачук тудын
 кидышкыже миен кержалтеш . (P. 155)
 тудо аралалтнеже , но чыла велымат кид нӧлталтеш . (P. 156)
 имньышт шуар гай чумыр улыт , чывышталаш пуныштат уке , йылгыжыт веле .
 пылышым пылт-палт , пылт-палт модыктен , чулымын эртен коштыт .
 кудалнештат , но озашт сапкеремым пижгоман кидышт дене чот пӱтырен кученыт
 . (P. 156)
 шуматкечын тудым налаш больницыш имне денат толын кертыт ыле , но Кости
 нигӧланат ыш шӱдӧ . (P. 156)
 изибай ден ватыже мутыштым умбакыжат шуят ыле дыр , но кевыт могырысо
 пырдыжыште кечыше йыҥгыр йыҥ-йыҥ пералтыш . (P. 156)
 а калык тудым сырен онча , " шого , еҥ шинчавӱдым йоктарымет пӧрылталтеш "
 маншыла коеш . старшинам шӧргашке сакат ыле дыр , но пиалешыже , Юкей
 шке тудым чаманыш . (P. 156)
 сӱан пеш сайын кутырен-мурен толеш ыле , но вот ала-кушеч , вес корно дене
 вес сӱан кудал тольо . (P. 157)
 Смолин Эрай дек киш гай пижын , эреак шкенжыным ойла . очыни , тудо шке
 шонымыжым шуктенат кертеш ыле , но Миша ала-могай йӧным муын . (P. 157)
 жап адакат кужун шуйна ыле , но нунын минометышт чылаж годым тулым сайын
 шараш эрыкым огыт пу . (P. 157)
 мурӱм возаш ыле ӱдыр нерген , но ӱдыр шкежак йоҥгалтын , мурен . (P. 157)
 чара пасуш лекна . аламогай корным верештна . каяш да каяш гына ыле , но
 тый тушеч кораҥыч . (P. 157)
 ӱчашымаш шуко лийшаш ыле , но Очий бригадыжым пашаш тарватыш . (P. 158)
 Эрдене Эчан эррак кынеле . ушыштыжо кӱзыт Веруш гына . апшаткудыш
 пашам ышташ кайышаш ыле , но чон тушко огыл , пакчашке , Верушын
 шинчымашке ӱжеш . (P. 158)
 йоча-влаклан уремыште модын коштман ыле , но нужналык нуным изинекак пич
 южан цехыш , вий пытарыше пашашке кожен пуртен . (P. 158)
 Мичу , кыдеж оҥам кучен , ончыл пӧлемыш лекте . койка мӱндырнат огыл -
 кок-кум ошкылым гына ыштыман , но тудо лӱдӧ ,пырдыжым кучен , пӧрт йыр
 савырныш . (P. 158)
 заводыш сар дене каяш лиеш , но сарзе калык да сар ӱзгар ок сите .
 ядак тушто салтак-влак шукын улыт , - рывыж упшан старшина уэш пелештыш
 . (P. 158)
 вет пӱртӱсын поянлыкше пеш кугу , чылаланат сита . тыгай сай ингечыште ,
 пӱртӱс тыгай сылне улмаште куанен илаш кӱлеш ыле , но ала-молан
 чонышто куштылго огыл . (P. 158)
 тидлан тыйым , Шуматов , гауптвахтыш шындаш кӱлеш ыле , но ротыш теҥгече
 веле толынат , у еҥ улат . (P. 159)
 Елуш , эскерен , кугун шӱлалташ тоштде , нушкын кайыш . шаланыше пӧртым
 кораҥ каяшат лиеш ыле , но линий тушеч эрта . ала лач тудо верыштак связь
 кӱрылтын ? (P. 159)
 пашалан рад улам . киндат , оксат , манме семын , пешак кӱлеш , но ... эргым
 пешак ок керт . (P. 159)
 тиде жапыштак правлений капка комдык почылто . тушеч картузешышт кокардым
 пижыктыман еҥ-влак строй дене лектыч . вачыштышт винтовка , но вургемышт
 военный огыл . (P. 159)
 Майрук чеверген кайыш . + венцовым шыман , сымыстарышын ончале , но тудыжо ,
 очыни , ужынат ыш шукто , кинде сукыр дек кораҥ кайыш . (P. 159)
 Микалын каласкалымыжым колыштмек , Евсей кужун шонкален шинчыш . Vатыже
 малаш ӱжаш тӧчыш , но тудо ӧкат ыш ман . (P. 159)
 унтер-офицер Дуня дек пижедылеш , но тудыжо торшлана . (P. 159)
 тудо Дашан велке ончале , но Даша , йоча-влакын мутыштым колдымыла койын ,
 урем гоч сельпо велке вончаш тӱҥале . (P. 159)
 Акпарс . пондашыже ошо , но чонжо рвезе . (P. 160)
 Панчушкин . муро - ничево ! Марта . вот именно "ничево " гына !
 " ничевожо " тыйын кӱсен тич , но пайдаже - " пшик " ! (P. 160)
 - молан мыланем нимом ойлен отыл ? вуйлатыше йодеш . - карпуш чынак ойлен ,
 огыл , но мый шукерте огыл заседанийыште ойлаш тӧчышым , - Макар пелешта
 . (P. 160)
 нимат огына ыште , - каласыш Айдарова . - Кожлаев - мыйын землякем .
 шке пачерышкем наҥгаем . хирург келшыш , но Сергей ваштареш лие . (P. 160)
 мӧҥгыштышт Верук Эргыжым йывыртен вашлие . Эрайын тунемаш пурен
 кертдымыжлан тудо кугунак ыш ойгыро , но буровик лияш келшымыже чотак
 тургыжландарыш (P. 160)
 Марий нигунамат ӱшкыж дене куралын огыл , но тиде шошым нунымат плугыш
 кычкаш логале . (P. 161)
 эн  чотшо Тамара ӧрын : Петербургышто тудлан шуко студентым , шуко
 рвезе чиновникым , гвардий офицер-влакым ужаш , нунын дене  мутланаш
 логалын . нунын коклаште южышт , англичанин манмыла , " гай лайф "
 гычшат ыльыч , но але марте ик пӧръеҥат тудын шӱмыштыжӧ пеҥгыдын
 сӱретлатын огыл . (P. 161)
 лычийын иылме мучашкыже икана веле огыл ӱдыр нерген , Вӧдырлан
 ватан лийшаш нерген ой толын , но " ала амал дене шкенжым темлынеже "
 манме деч вожылын , нимомат ойлен огыл . (P. 161)
 вольыклан пукшаш тӱрлӧ кормам ончен кушташ кӱлеш , но председатель
 клевер да олык шудылан веле ӱшанен ила . (P. 161)
 тунамак тудым тамле омо шке помышышкыжо вӱдыл нале , но молгунамсыла
 шуко малаш эрык ыш лий . (P. 161)
 мый шкетак омсадӱрыштӧ шогем . изай " тол , тол ! " маншыла мыйым
 пешак шке лекыже ӱжеш , но мый парт деке лишке мияшат ом тошт
 . (P. 161)
 палыме еҥже толеш да йодеш : мом , ушкалым ужалет мо ? - теве
 эр годсек шогем , моштымем семын ушкалемым моктем , но пел шинча
 шӧрышт денат огыт ончал . (P. 161)
 о илыш , илыш ! мераҥ шӱман еҥлан койдарчык ! уш-акыл пӱешат лиеш
 шындаш шӧртньӧ комым , но тудын дене уш-акыл огеш лий шӧртньӧ
 ! (P. 162)
 Эчанын шӱвыржӧ пеленжак , но шокташ тудо ок ярсе . (P. 162)
 эчанмытым наҥгайымылан ик тылзе жапат эртыш . Веруш письмам
 вуча , но нимогай уверат марийже деч уке . (P. 162)
 шӱмем аламом шижаш тӧчен , но тогдаен шуктен омыл . (P. 162)
 тиде йӱк Вӧдыр деке шоктен , но пычкемыште толаш Шор куп
 авырен . (P. 162)
 шокташ ок ярсе , но шӱвыржӧ тудын пеленжак . (P. 162)
 кеч йорло улат , тымбай , но тыланет ссудым кычалаш мый ом
 пиж . вет тый имньым ыштен шуктенат ыле молан ужалышыч ? -
 Макси тудым титакла . (P. 162)
 кугызай , кеч мыняр ит кумал , но вакшым почашет перна
 . (P. 162)
 илыш деч шылын , керек коҥгамбак кӱзен воч , но тушечат тудо
 шӱдырен волта . (P. 162)
 кеч , манеш , ни чодыраже , ни мландыже мыланна ок верешт ,
 но , манеш , наҥгае пытартыш чывемым . (P. 163)
 Pеш токшак ок иле , но кинде-шинчал да мойн ялтак саемын . (P. 163)
 окна гыч тугак юалге мардеж пуа . тораштат огыл , очыни , клуб
 ончылно , гармонь почеш мурыгыч шокта . чыла шомакшак раш ок
 солно , но лудыш мурын южо корныжо мардеж почеш толын лектеш
 . (P. 163)
 пасу ужаргыш . Озымым сайжак манаш ок лий , но шыжылан могайгынат
 ӱшан уло . (P. 163)
 мыйым икшывем уке , юмо налын пытарен . кува ден коктын илена .
 погем пеш шуко , манаш ок лий , но нулылан илаш тӱҥалашышт
 сита . (P. 163)
 кернак , мемнан погына шуко огыл , но тыйын кидет шӧртньым шога
 . (P. 164)
 " пудештарымашыжак уке , - старшина коклаш пурыш , - но тулым
 чыкаш сӧрат " . (P. 164)
 Нелли аважын ончыктымо кыдежыш пурыш , шымлен , йыр ончале .
 вик коеш : тыште арулыкым йӧратыше еҥ ила . чылажат шулдакан ,
 но чыла яндар , чатката . (P. 164)
 Кузьма Филиппович пошкудо артель нерген ик мутымат ыш пелеште ,
 шке колхозшо нерген веле каласкала , но кажне мутшо уна-влакын
 шӱмыштым пуйто кӱзӧ дене шуркала . (P. 164)
 Курносов . калык ала-момат ойла , но калыкшылан ик коклазе
 шаркален пытара . (P. 164)
 Чачи , ынде тый мыйын ватем улат . мый тыйым тӱняште иктыланат
 ом пӱ ! шич , колышт . мыланна гын тылеч молыжо нимат ок кӱл
 ыле , но закон поцеш мӱланна венчаялташ кӱлеш . (P. 164)
 Микак шепка воктен лӱҥген шинча . аза семын шкенжынат магырымыж
 шуын , но магыраш лӱдын . (P. 164)
 мыят , кушто ужмем шарнаш тыршен , шинчам тудын велке пашкартышым .
 ужмыла коеш , но кушто ужмем ушешем ок воч . (P. 165)
 чын , ятыр кас лиймеке иже , тудо Масканурыш миен шуо , но
 тушто тудым вученыт . (P. 165)
 вӱта , клат , леваш олмышто сур ломыж да шем тулвуй гына .
 пӧртым тул деч арален коден сеҥеныт , но тудынат ик пырдыжше
 шӱчаҥын , шокшо тулеш эҥын . (P. 165)
 агроном семын , мый ятыр ойым ыштенам ыле , но нуно огыт шукталт
 . (P. 165)
 кадровик коклаште чодыра руышо ситат , но мый тушечын уто еҥжым
 грузкыш налын кертам . (P. 165)
 Мишель у илыш нерген , школ да коммуна нерген , коштшыжла , шуко
 колын , но кажне шке моштымыж семын нуным орлен . (P. 165)
 маска мучышташ тӧча , но Чымбылат виян кидше дене уп янлыкым
 мландыш шумеш пӱгырта . (P. 165)
 мемнан кугезе-шамычна кушечын толыныт ,тидым иктынат ойлымым
 колын омым . толыныт , маныт ыле , вич кудо . нылытше нерген мут
 кодын огыл , но иктыже , вӱден кондышыжо дыр , Озамбай улмаш . (P. 165)
 вуй ӱмбачынак пачемыш-влак мӱгырен эртат ... тыште нуно кугыварня
 кугыт улыт , тӱсышт шемалгырак-кӱреналге , име гай умдышт тӱжвалне
 коеш . пыжашышт шӱвыроҥ семын укшлаште кечат , но утларакше пушеҥге
 кӧргыштӧ илат . (P. 166)
 Аня ден Таня акак-шӱжаракын ӱдырышт ӱлыт , но тӱсышт ойыртемалт
 шога . (P. 166)
 ӱдырышт марлан лектын , но сӱанышт годымак качыжым кучен наҥгарныт
 . (P. 166)
 тудо ачажын тошто шӱкшӧ суртышто илымыжлан кожганен . ачажын шем
 пӧртшым ошыш савырен , но окнаже шагал лийын . (P. 166)
 " ом кудалте тендам , авий , нигунам ом кудалте , - вашешышт ойла
 Чымбылат , - но уш-акылан лияш эрыкым пуыза . виян уш дене , ачий ,
 тыланет мый сайынрак полсен кертам " . (P. 166)
 кресла вара ӱмбаланет ик коло вич мужыр йыдалым от пыштыкте ? ..
 шке имнем лиеш ыле гын , тымарте йозакшат тӱлалтеш ыле . пеш ыле ,
 - пеш ыле , - йымыш Изимбаят . - имньылан нимогай нелыжат уке ,
 но коштметше арам лиеш дыр . (P. 167)
 нуно землянкыш пурен шогальычат , ушышт кайыш : иктаж коло вич
 салтак , ик турашке чумырген , орол пӧртышкӧ погынышо кресаньык
 тӱшкала чокият . чыланат нуно кресаньык улыт , но кызыт ӱмбалнышт
 салтак вургем . (P. 167)
 тыгай беспорядкым упядник ок чыте . вурсо , кыре , но молан еҥым
 лаканыш шындаш . (P. 167)
 илыме курымыштем эше ик пӧртым ышташ верештеш чай . теве южо вере
 колхоз шке ыштен пуа , мангыч шокта . мемнан декат тыгай жап вашке
 толын шуэш дыр , но кызыт шканна ышташ перна . (P. 167)
 шуко моло тӱрлӧ паша нергенат комитетчик тулын дене мутланыш , но
 Кочетовын ушешыже эн келге кышам Ленин нерген шомак кодыш
 . (P. 168)
 йорло марий Йыҥгыште то колым куча , то мӱкшым онча , но эн шуко
 жапым мланде паша налеш . (P. 168)
 тиде арняште шийын налам , да вес шоцмын наGай веле . моло ял гычат
 йодаш толыныт , но ондак пошкудо-влаклан туэм . (P. 168)
 мый тыланет ӱшанем , но шекланыме нигунамат утым ок ыште . (P. 168)
 Аркадий Петрович , ик-кок шагатлан кодса . кол шӱрым шолтем ...
 - кодаш лиеш , но оза деч посна сай огыл . (P. 168)
 кудо велыште улмынам палет . изиш умбак каен ӱлына , но разведчик
 улат , муат . (P. 168)
 яра шогымо деч мый уремыш лектым , корно дене кайыше улазе-влакым
 кӱташ тӱҥальым . эртен каят , но мыланем келшыше шкенан велысе
 улазе марий уке . (P. 168)
 паша нелак огыл , но Мукамат родо деч посна ышташ ок лий докан
 . (P. 168)
 кочкаш шичшашышт годым пашаеҥ-влак толын шуыч . шарслам оҥ кӱсенже
 гыч газетым лукто да Эрбылатлан шуялтыш . - луд эргыч нерген , -
 малдыш . - кондыметлан тау , но лудынам . (P. 169)
 кушеч чыла тыгайжым пален налын шуктет ? - Васлий манеш . - ӧрдыж
 гыч толшо-влак деч колат чай ? ӧрдыж гыч толшыжат ойлат , - комиссар
 тыматлын манеш , - но эн шукыжым газет , книга гоч пален налам . (P. 169)
 кӧ пала ... ончычшым пила шӱкымат воштылын вашлийыч , но вет мыняр
 гана тудо буровик-влакым утарен ! (P. 169)
 аваже изижым налын шинчеш гын , акаже шольыжым шортын-шортын шука .
 аважым тудо ынеж пу , но нимат ышташ ок лий . (P. 169)
 калыкым шке векет савырен кертат гын , тудо кажне шомакетым кугун
 шӱлаш тоштде колыштеш , чылажымат монден , ӱмбакет гына онча .
 моктанаш ом шоно , но калык мыйым колыштеш . (P. 170)
 ялыштына тудым пеш дураклан шотлат ыле , но тудо пеш ушан да чоя
 рвезе ыле . (P. 170)
 Йошкар гвардеец-влак нуным пушташ тӧченыт , но Луначарский
 пыкше чарен . (P. 170)
 Адашев . государь , мемнан войска пелыж наре крепостьыш пурен ,
 но татар воин-влак пеш чот кредалыт . (P. 170)
 Розмари . пӧрткайык гына улам , но тудат шӱман . (P. 170)
 штабыш пӧртылмеке , Лапенко шкеж нерген каласкалаш тӱҥале ,
 тышеч пале лие : война тӱҥалмеке , КПБЦК ден партий Витебск
 обкомын кӱштымышт почеш Россон районышто истребительный батальоным
 ыштеныт . но тудым немец-влак вашке кырен шалатеныт , а Лапенко шкеже
 шылын кошташ тӱҥалын . (P. 170)
 рвезырак лиям ыле гын , можыч , мый йол конькимат чием ыле , моло-шамыч
 дене мунчалташ тӱҥалам ыле . но ийгечем эртен , родо-шамыч : мый
 нылле ийым вончем . (P. 170)
 кӱзен шинчеш ыле теле кастене коҥгамбаке мыйын кочам да лузга
 пондашыж кокла гыч тӱрлӧ шомакым ойла ыле . мом гына ойлен огыл !
 но мый гын иктым лачак монден ом керт : ала-кузе шӱмеш пижын кодын
 . (P. 171)
 Эчан , наганжым рож гыч виктен , Якимын оҥышкыжо лӱен колтыш .
 но наган налын ыш керт . (P. 171)
 тиде жапыште немыч-влак толын шуыч . нуно вигак чердалыш кӱзен
 кайышт . карнизыште кычалыт , йырым-йыр ончат , но Витя нигуштат
 уке . (P. 171)
 икана , революций деч лу-лучко ни ожно , Озамбай марий-влак школым
 почмо нерген йодын онченыт , но нимат лектын огыл . (P. 171)
 Игнантий кугыза Павылым тӱкын ончале , но Павылын тӱсшӧ тошто
 гаяк кодо . (P. 171)
 нуно земский начальник деч ик гана веле йгыл йодыныт , но земский
 начальник Шеръял марий-влаклан киндым пуаш шӱден огыл . (P. 171)
 " колымешкем , кеч эше ик гана тиде оксам кормыжеш пыштен кучылт
 ончаш ыле " , - шонен Токташ . тудо ик гана веле огыл яра копажымат
 шижде кормыжтал ончен , но садак нимат уке . (P. 172)
 шем он . (Янгелдылан) он кондо ыле таче сӱаным , но уныкатын чоя
 шонымашыжым илемышкем мардеж конден . (P. 172)
 ала ӱшкыж дене ойлымо , ала эше иктаж-мо весе полшыш , но Колюш
 касалык мучко ныл гана савырныш . (P. 172)
 Марта . (куанен) Окси еҥгай ! Юрий кушто? Окси . ялыште .
 Панчушкин . шофержо тӧрланен огыл мо ?  Ӧкси . шукертак тӧрланен ,
 но Юрийлан ялысе юж утларак келша . (P. 172)
 Марина Светлана дек куржын мийышат , азам кидышкыже нале , но
 тудыжо шорташ тӱҥале . (P. 172)
 Шкендым пешак ушанлан шотлет , но меат окмакат огынал . (P. 173)
 овдачий альбомым нале , но кидше , озажым колыштдымо семнын , пеш
 эркын тарванылеш . (P. 173)
 ала кылмыме , ала чотак чытырналтме дене вуйжат чытыдымын коршта .
 пырт луш лиймеке , эртыше шучко йӱдым шарналташ тӧча , но тудо
 тӱтыра вошт коймыла гына ушеш кодын . (P. 173)
 орол пӧртыштӧ кутырымаш изиш шуйнышаш ыле , но тышке моло еҥ
 толын пурымо дене мутланымаш чарна . (P. 173)
 урядник ала-мо жапыште Арслановын кидшым перен шуктыш , наган
 мланде ӱмбаке лектын возо . Баранов тудым руалтен шуктыш , но
 тиде жапыштак кӱжгӧ урядникым Мичу пызырен пыштыш да логаржым
 кормыжтыш . (P. 173)
 " чыла ! " - шоналтен шуктыш Мичу , но тиде жапыште воктенжак
 пий оптымо йӱк шоктыш . (P. 173)
 Рая ! - + миклай , куанен , ӱдырым кок кидше гыч руалтен кучыш ,
 но Рая  писын кидшым шупшын нале . (P. 174)
 Арсланов шокшын ойлаш тӱҥале , но мутшо кенета кӱрылтӧ . (P. 174)
 Людмила Андреевна чеверген кайыш , но чурийыштыже  кенета
 чӱкталтше тулойып незер сортала йӧрыш . (P. 174)
 ӹлаш ыле тынысын , ракатланен , но вот вучыдымо увер ояр кечывалым
 шергылт кайыше кӱдырчо йӱк семын йоҥгалте . (P. 174)
 шкеже ала-кушко ийын каяш тӧча , но пуш ик верыште гына пӧрдеш
 . (P. 174)
 шочшыжо улыжо-укежат Миклай лӱман ик эргыже веле . шочшыжо пеш
 шуко шочын , но латнылытыште ик тиде гына илен . (P. 174)
 тыглайжым Ялевтинам самырык зоотехник кушташ лекташ кок гана
 ӱжӧ , но " шӱлыкан ӱдыр " кок ганат мыскарам веле ыштыс . (P. 174)
 тудын тушко ийын кайымыжын ужшо-влакат лийыныт . тӧченыт пӧртылташ ,
 ӱжынат кычкыреныт , но тыршымашышт арамеш веле кодын . (P. 174)
 ик кастене орол пӧртыштӧ погынымаш лие . Сопром Епрем деке лувуи
 иктаж кум гана толын ӱжӧ , но Епрем садак ыш кай . (P. 175)
 кече , кокыт , арня эртыже , но садак вучен шуктен , - Арсланов ,
 пӱкеным налын , окна воктек савырнен шинче . (P. 175)
 Айбердин . первый премийым комсомол бригадылан пуэна .
 Япык . а мо Маюк нерген ик мутымат ода ойло ? Ӧразай . пӧлеклена ,
 но только вес гана каче-влакым ит сырыктыл . (P. 175)
 - а тый туныктен кертат ыле ?  - мый ? .. туныкташ ? .. - механик
 папиросшым кудалтыш да тошкале . - керташыже кертам , но тудлан
 мыйын правам уке . (P. 176)
 - да тый каласе , кӧ кунар конден , материалже кушто кия ? - йодеш
 Дунаевский . изибай ватыжым ончалеш , чогаш полшыктынеже .
 - кондашыже конденыт , но мый ончен коштын омыл . (P. 176)
 Окси . тамлыже тамле , но вийже шочын вочшо пинегӱн . (P. 176)
 - ит ойгыро , Эрай - сай айдеме . - сайже сай , но пеш мӱндырч
 толын . тыят тушко кает мо ? (P. 176)
 - господа , кӧ почан шӱдырым ужын ? - йодо оза . - да , да , адакат
 почан шӱдыр толын лектын ! - ешарыш земский начальник . - знамо
 ужынна ! - йӱк шокта . - о , могай чапле кончыш ! - Терей-Дрейлебен
 ушна . - чаплыже чапле , но таклан огыл тудо толын лектын , - судья
 кутыраш тӧча . (P. 176)
 тӱнӧ йӱштӧ , но пӧртыштӧ шокшо . (P. 177)
 пырдыж ошо , но кӱвар чиялтыме огыл . (P. 177)
 шӱжарем - инженер , а мый инженер омыл . (P. 177)
 пырдыж чиялтыме , а кӱвар чиялтыме огыл . (P. 177)
 тений кеҥеж шокшо ыле , а теле йӱшто лийын . (P. 177)
 Микита шкеже поро , а ватыже пеш порыжак огыл . (P. 177)
 кече шокшо , да пасушто мардежан . (P. 178)
 мый тыште . да тудо уке . (P. 178)
 хуторыш лекташ адак кок еҥ возалтын . Микипыр Яшаят возалташ
 шонен , да тӱдыжым Григорий Петрович ден Паймет Йогор
 шӧрен сеҥеныт . (P. 178)
 Чопакын коклан шортмыжат шуын колта , да шинчавӱдшӧ веле ок лек ,
 ала-кушто келгыште чоткыдын шинча . (P. 179)
 Микипыр Яшаят возалташ шонен улмаш , да тӱдым Григорий
 Петрович ден Паимет Йогор шӧрен сеҥеныт . (P. 179)
 Орванче ала-мом пелешташ тӧчен ыле , колым кӱшкыла нумалаш
 тӱҥалмым ужат кынелаш тӧчыш , да вес шоҥгыжо чарыш . (P. 179)
 кӧргыштыжо шыдыже пешак шолын колта , да тиде корным чыташ
 кӱлешлан шотла . (P. 179)
 общежитийыш пурышашышт годым Веруш нунын деч ойырлышат ,
 пӧртышкӧ содор пурен кайыш . Маринат почешыже пурынже ыле , да
 Тимин кидпӱанже гыч руалтен кучыштат , пелештыш ... (P. 179)
 Эрбылат вате-влаклан пеш полшынеже , да корштышо йолжо писын
 тарванылаш ок пу . (P. 179)
 Эшеат тыйын пеленет каем ыле , да мыланем ынде тиде корно дене
 ошкылаш кӱлеш . (P. 180)
 теве тидыжым , Белинскийыным , налашак кӱлеш ыле , да окса уке
 . (P. 180)
 пеш лудам ыле , да ял школышто библиотека уке . (P. 180)
 пеш шӱдыркалет ыле , да законжо тудо огыл . (P. 180)
 эх , тошто марий манмыла , ӱпетше кужӱ , да акылетше кӱчык . (P. 180)
 теве аватынат сомылжо пешак шуко уло , да тазалыкше уке . (P. 180)
 " театрже уло , ынде кум ий пашам ышта , да илемже уке " , - пошкудо
 тӱдым ончале . (P. 180)
 омылькан мален колтымешкыже , малышын койын кием . тудо мален колта ,
 коргаш тӱҥалеш , да мый йӱдвошт шинчам ом тушкалте , кугун шӱлалтен-
 шӱлалтен шонкален пӧрдалам . (P. 180)
 - молан тыге шонет ? - мый ом шоно , да еҥ ойла . (P. 181)
 Эчан вате . эй , Кузи тос , Саликатым Полат Акпайлан от пу гын ,
 пеш кугу йоҥылышым ыштет ... Кузи . тудыжо туге , да Саликаже вет
 ок келше . (P. 181)
 таче школеш погынымаш лийшаш , да але иктат толын огыл , ӱжат ?
 кынервуй тыштак , да пурлаш ок лий . (P. 181)
 пырысат вашке игым ышта , да игыже сокыр шочеш . (P. 181)
 адак тыйымат свечыллан шогалташ шоненам ыле , да тый тыште улат
 улмаш . (P. 181)
 тудын нимо титакшат уке , да тӧра тудым шинча мо ? (P. 181)
 ме Сания дене шукертак вес семын шоненна ыле , да ужамат ,
 чыла арам . (P. 182)
 Ачин ик витрина деч весыш , кумшыш кая , чыла вереат книга .
 " эх , - манеш , - сай книга шуко , да чылажым налаш ок лий вет
 . (P. 182)
 - ешыштыда ачат деч моло пӧръеҥ уке мо ? кӱнчыла шӱдырышаш
 годым молан смола заводышто илет ?  - изи шольым уло , да тудо
 але заводышто ачийлан полшен ок керт . (P. 182)
 тудо командный курсышто партийыш пурашлан заявленийымат пуэн
 ыле , да лач Кпонштадт восстаний дене чыла пытыш  . (P. 182)
 нуным пӱтыралнем ыле , да нимат ышташ ок лийыс . (P. 182)
 мыланем тиде кувамжак айда йӧра ... шинчаж гына соптыргыш ,
 да тыглайже еҥ деч вожылшашлык огыл . (P. 182)
 Тайра . чонемже латшын ияшын гаяк , да ӱдыр ӱмырем кызытсе гай
 илышыште эртен оGыл . (P. 182)
 изаж ден шольыжо пырля ик ой дене илен огыт керт, да могай тушто
 эше артель ? (P. 182)
 Орина ... мый шкак пеш палем : тошто рывыжым туныктен от керт .
 Метрий . туалгын ... "тошто рывыж ний оптышеш пижеш " манме
 шомакат уло , да тый гына ынде шонымашкет шуын кертат гын веле
 ? (P. 183)
 кузежым пешат шинчем , да мыланем пелешташыже гына ок лий . (P. 183)
 Григорий Петровичлан тамака шикшыште шинчаш саяк огыл , да кузе-
 гынат чыташак шона , ял тияк деч тачысе погынымаш нерген йодыштеш
 . (P. 183)
 Тайра ... Йогорат пеш ӱҥышо ыле , да ватыже уна туркен ыш керт ,
 мӧҥгеш ойырлен кайыш . (P. 183)
 ик тыге манмылан гына тынар нер мучаш ошеммешке шырыман огыл ыле ,
 да Омылькан шумыштыжӧ Максилан кӱ комыля киен . (P. 183)
 а кожламын могайжым те шкеат паледа . чаплыжат пешак чапле ,
 да пуашат тудым йӧнан . (P. 183)
 тудыжо туге , да Саликаже вет ок келше . (P. 183)
 ӱнӱр Эбатым Кома ялыште эн йорлылан , марий йӱлам йӧратыдымылан
 шотлат ...шоҥгат огыл , коло вич ияш веле , туге гынат капше ,
 тӱсшӧ кумло вич ияшын гаяк коеш . (P. 184)
 шудо солымаштат эртак Эбат нерген да баярсола-влак нерген ойлат ,
 туге гынат молан наҥгайымым иктыштат раш огыт шинче . (P. 184)
 омо пешак шуэш , туге гынат кугыеҥ-влак деч почеш кодмем ок
 шу . (P. 184)
 пытартышлан пӧлек корка Акпарсын уныкаже - Аштывай деке верештын .
 аштывай кочаж гай кӱман тҥ огыл . илышыжат нужна , туге гынат , чыла
 йӱштӧ-шокшым чытенак , шерге коркам пепега . (P. 184)
 поянже шуко улмаш , туге гуге гынат йорлыжат шагал лийын огыл
 . (P. 184)
 ( физикым сдатлымеке ) вара чыла лиеш , туге гынат мый гаем сдатлыше
 шагал мо ? (P. 185)
 Яныган . мыланем тендан шонымашда шерге . тидым умылаш тендан
 деке Акпарс колтен . алташ . акпарс колтен . туге гынат , мый кызыт
 нимат каласен ом керт . (P. 185)
 морко кантоным вурсашак ок лий . тушто марий йылмым илышыш
 пурташ тӧчат . туге гынат , пашаштым шуктен огыт ыште . (P. 185)
 южгунам ӱдырамаш-шамыч у йодыш нергенат мутым луктыт . туге гынат ,
 лыжгайыште мундыра ярымалтын огыл , нунын шонымашыст утыр таляка ,
 утыр нарашта . (P. 185)
 НЭП лийме дене класс кредалмаш талышнымӱм тудо ужын огыл ,
 ӧрдыжеш коден . тиде эн кугу , эн тӱҥ йоҥылыш . тидлан тудо партий
 ончылан вуйын шогалеш . туге гынат , Ванькам пашам ыштен
 моштыдымылан шотлаш ок лий . (P. 185)
 кажне красноармеецлан , кружка пундашеш кошталын , пеле шопышо
 вӱдым подылтат . тудат умша нӧрташ веле . кажныштын логар ваш
 пижшаш гай кошкен , йӱмӧ шуэш . туге гынат , нунын коклаште ик
 орадат уке , ик еҥат удитлен ок толаше , теммеш йӱаш ок йод ,
 йолташыжым шарналта . (P. 186)
 капиталист-влак Коминтерным титаклат да шке калык ончылнышт чыныш
 ( прапыш ) лекнешт . туге гынат , шемер калык чынжым раш пален налеш
 да поян-влакым сӱмырал шуа . (P. 187)
 тыйын ушет пӱсӧ ... туге гынат , тый класс ден класс кредалмашым
 эре мондет . (P. 187)
 тӱнӧ шинчымыж годым тудын пылышыжлан тӱрлӧ-тӱрлӧ йӱк-йӱан шокта . шке ,
 " ом колышт " манын ушыж дене весым шонкалаш тырша . туге гынат ,
 пӱртӱс йӱк-йӱан пылышыжлан вашталталт шога ... (P. 187)
 анук тӱрвыжын гына тарватыш , туге гынат , Эчан " кастене "
 манме шомакым ыҥылыш . (P. 187)
 ырлен ма , семален ма , садыгак Карпушым ватыжак шолтен пукша ыле .
 таче огешат ырле , шыдынат ок кой , туге гынат , кочкыш уке
 . (P. 187)
 нуно тений марте машина ваштареш чушлат , туге гынат , ий еда
 машина тӱредеш . (P. 187)
 тудым хан шолышт конден , туге гынат , ханым тудо йӧраташ тӱҥалын
 . (P. 188)
 Костин чиен шогалашыже укежак манаш ок лий , туге гынат тудым
 вес шонымаш чаракла . (P. 188)
 писырак пий деч виянрак кудалеш . туге гынат эн лӱдшӧ янлык манаш
 ок лий . (P. 188)
 тошто листовка-влакат , мутат уке , революционный шӱлышан улыт ,
 но туге гынат нунын текстыштышт тачысе кечылан кӱлшӧ шомак ок кой
 . (P. 188)
 чынжым гын , тудын йол коклаштыже ваштар тоя . но рвезылан тиде
 тоя огыл , а тале дечат тале имне .да эше могай ! шӧрмыч кылетым
 чотрак гына кучо , а то ӧртньӧр гычет лектын возат ! (P. 188)
 ида тӱкӧ , а то ӱдырым темдал колтем . (P. 189)
 " ха-ха-ха , - воштыльо тудо , - мый лӱмын тыге кычкырышым , а то
 мемнан-влакым цеҥат ыле . (P. 189)
 " керек-кышецын мон канды , а то судышкы пуэм ! " - манеш , сасла ,
 кроза . (P. 189)
 ит код мӱшылеш , оҥ ден толкыным шул , а то ӱштылеш илышнан кугу юл
 ! (P. 189)
 тау , Зинур , мутым колыштметлан , а то йот олаште кас велеш
 шӱжаремым ӱшанле рвезе деч посна шкетшым колташ лӱдам . (P. 189)
 мо тыште шогена ? унам тыге вашлийыт мо ? айста кудалына ялыш ,
 мемнан дек , а то Веруш ден Сания менмам йӧршын йомдареныт . (P. 189)
 - ... тый кызыт куш кает ? - фундаментальный библиотекыш . - лудаш
 сай ? ... - пӧрыкат пурен отыл мо ? пеш сай , верже гына шагалрак .
 мияш тӱҥал , пырля лудына , а то учебникет тыйынат уке дыр ? (P. 189)
 тӱҥалтыш шергын шога . весат ӱстел деке тольо . раз Ленин шӱден , мыят
 колхоз верч кидем пыштем . возыза . - фамилийым , лӱмым каласыза .
 памилиемже - Йорман Япык , - пашаш лунчыргышо имне гай лопка лулеган ,
 топката кап-кылан , чоштыра кудыр ӱпан , вийым поген шуктышо патыр
 рвезе шке лӱмжым каласыш . - а то маскала пашам ышташ толашет ,
 а мӱшкыр пушто садак пуста . (P. 190)
 Венцов лектын кайымек , Евсей четлыкыш шындыме рывыжла пӧрт мучко
 мӧҥгеш-оньыш коштеда ... " коммунылан киндым ? - вудымата семынже .
 - икте кодде каварен пытышт , ито савыренат ом ончал ! (P. 190)
 тудо винамат мо , добровольно каяш тӧчыш , ито ышт нал . (P. 191)
 уремыште тымык . южгунам гына , кудывече гыч лектын , мемнан семын
 лавыран келын , воктечна иктаж еҥ эптен кая , я капка йымал
 пий , ырлен , шыдын опталта . (P. 192)
 уждеак шочмо элым , толшыштла , мынярын камвозыт ӱмыр лугыч корно
 кыдалан . шем пыл шава ӱмбакышт шолеман аярым , я , шулдырыштым
 тодышт , ирлана тӱтан . (P. 192)
 корно дене я шем тага гай изи паровоз шке гайышт шем-кара лийын
 пытыше вагон-влакым шупшын кая , я пашазе-влак вагонеткым шӱкен
 коштыктат . (P. 193)
 вакшыште кече еда эре зиян лиеда . я насат кӱрыштеш , я вӱд орва
 подушка чарпештеш , я вакш кӱ шӱдыр мучаш йӱлен кая . (P. 193)
 ( ӧт шинче ) нунын я план тетрадьышт лугалтеш , я ачаж-аваж дене
 пачерлан илышыже черланен возеш . (P. 193)
 ( ик оралте гыч вес оралтыш миен-миен пернена , шот уке )  я пий
 опта , я савар кӱкшӧ , я озаже ок мале . (P. 193)
 - эрла я поран тарвана , я йӱр толеш , товат ! - радиом колыштшо
 рвезе ойла . (P. 193)
 я Алгаева Пӧтырым йӧрата , ( да Пӧтыр тудым марлан налеш ) я ...
 - чудар ! - я шушаш перевыбор годым Пӧтыр кантисполкомыш
 вуйлатышылан верештеш . (P. 193)
 я капка башы алып ташлана , я икенче урыннал юл салалар . (P. 194)
 пурла могырышто - ала канде теҥыз умыр тымык кечын лым лийын
 шинчын , ала мамык кӱпсан ужар посто кия . (P. 195)
 ( а вес велныже ӧрат веле ) ала ик йӱд гутлаште канде ер шочын ,
 ала кава шкак тиде верыште каналташ возынат , тутло ӱпшан южеш
 руштылдалын , пич мален колтен ? (P. 195)
 а таче тудым палашат ок лий : могай сай кочкышыжо уло , чыла
 ӱстембаке поген . ала , чынже денак , кумылжо поро лийын , ала
 мут лекме деч лӱдын . (P. 195)
 ( корныш каяш кече тептер уке ) ала орвам кычкыман , ала тереш
 шупшыктыман . (P. 195)
 Чачи тушакак ушыжо кайыме гай лие . " Чужган кува теве кузе
 межнеч шешкыжым вашлиеш ? " шоналтыш . но шинча гычше шинчавӱд
 ыш лек . ала шортын пытарен ,ала шӱмжӧ кӱжгемын ? (P. 195)
 ӧрдыж ялыш тудо коштын тунемын огыл , Эҥерсола гочшат эҥыж погаш
 кайымыж годым аваж дене пырля ик гана веле эртен . ала тудым иктаж-
 могай кугу пий авыра , ала иктаж-могай осал йоча тудын дене
 кучедалаш пижеш . (P. 195)
 ( олык мучко южо вере , тӱшкан-тӱшкан пӧдыра ош пеледышла койын ,
 ала-мо тарванылеш ) ала кӱшыч кайыше ош йыксӧ-влак канаш волен улыт ,
 ала ашныме комбо , игыжым вӱден , нӧргӧ шудым пурлаш лектын ала ош
 комбо гай ошын чийыше марий ӱдырвлак шинчаланшыдым погат -
 ( мӱндырчын палаш ок лий ) (P. 196) .
 почеш жапыште Серге ватат эре ала-молан сырен , аярген илен .
 ала Яндышев сад шындылаш пижмыж дене тудын кандалге шинчажым монден ,
 ала Серге ватым шоҥгылыкшо поктен шуаш тӱҥалын . (P. 196)
 ... эрбылат меж шӱртӧ дене пидме свитерым чиен . ала тудлан
 чынжымак йӱштӧ , ала эргыжын пӧлекше чонлан келшен , ( да эреак
 чиен коштмыжо шуеш ) . (P. 196)
 ял гыч ойырлен кайымыж годым Пӧтыр шке шочмо илемшылан ала пайдам
 ыштен , ала тудын койышыжо илышлан уто наста веле лийын  . (P. 196)
 мом шонен каласышыч тиде ? тыйын ала ушетак каен , ала мемнам
 игылташ шонен толынат . (P. 196)
 кугу ер аҥыш пушем йолыштышымат , серыш лектым , ужар шаршудыш
 кумык возын , вӱд век ончен кием : ала иктаж пардаш чулмалеш ...
 . (P. 197)
 качырин шкенжын нимогай титакше уке гынат , моло ӱдырамаш
 семынак кокыте шонкален : ала тудо шкат винамат ... (P. 197)
 Иван Егорович , в общем , мый тендам ... жапда лиеш гын , ала
 иктаж кастене мемнан деке пуреда ? (P. 197)
 Салика . мом ышташ ? Эчукшат укес ! ала тудо лиеш гын , тыгай
 шучко илыш гыч мыйым утара ыле . (P. 197)
 Яныган . теве олык марий сотник Мамич Бердей Акпарс деке толын ,
 тудыжо ынде мом каласа , ала . (P. 197)
 Токтар . ... илымем годым гыланет пиалым чоҥен кодынем ыле ,
 шуктем мо , ала . (P. 197)
 Токтар . руш шотышто ... те илышым огыда умыло . вийдыме виян
 деке лишемаш тӧчыман ... ала , илен-толын , пытынь илышыжат руш
 кидыштак лиеш . (P. 197)
 то лум лумеш , то йӱр йӱреш . (P. 200)
 то пыл кавам леведеш , то кече ончалеш . (P. 200)
 то лым лымеш , то юр юреш . (P. 201)
 Хан . тый мемнам ужаленат ! тидлан тыйын вуетым руал шуаш кӱлеш ,
 но посланник олмеш толынатат , тидым огына ыште , мӧҥгӧ колтена
 . (P. 204)
 шокшо лие , туге гынат йӱр толын огылат , пакча саска кӱын
 шуын огыл . (P. 204)
 ончал колта : Омылька толын шуын . содор капкан почын , тудым
 налаш лекман улмаш , а тудын урвалте ончылныжо тӱрлӧ кырча-марча
 лийынат , тӧрштен куржын лектын кертын огыл . (P. 205)
 марий адак имньым кушкыжеш , а ӱдыр опкынын вӱльыж ӱмбак
 шинчеш , да коктынат кудалыт . (P. 205)
 мый чывылам , а вӱд ий деч йӱштӧ , да сӱсана вакшеш нечкештше
 могыр . (P. 205)
 " кызыт имньылан каньылырак , а кечывалым кугунак куралын от
 керт , да имнят тунам пеш шупшылтеш " , Макси илалше еҥла
 кутыркала . (P. 205)
 школ шеҥгечынак Чолпан эҥер йога . шыжым ик сер дене весым
 ий кӱвар уша . телым турарак серыште лум пургыжтен шында , но
 вӱдэҥер шарла . да вес пачаш ий леведеш . (P. 206)
 Вакш Вӧдыр гае поянже мландым налаш кычалаш тӱҥалеш , а
 имньыдымыже , мландым кучаш вийже ок шуто , да ужалыде ок
 керт . (P. 206)
 - ... те маледа гын , калык юмым вашке йӧршын монда , - Мукай
 Авышым шылталыме йӧре туныкта . - мыйым токан аркылей ӱжыктен ...
 тиде власть пеҥгыдем ынже керт , манеш , а варажым война лиеш ,
 и тоштым пӧртылтена , манеш . (P. 206)
 моло пинегым тыге пылыш гыч налатат , вигак васараш пижеш , а
 тиде йӱкшымат ок лук . (P. 207)
 тыге шоналтышат , Верушын шинчавӱдшӧ тольо , а шкеже пӧрт ӱмбаке
 эре онча . (P. 207)
 малаш возаш жап шуынат , ватем тӧшакым шарыш , а мый пырысла
 коҥгамбак кӱзен возым . (P. 207)
 первый лекцийын тӱҥалтышыже ожнысек вучымо семын ыш лият,
 Ачинын кумылжылан ала-мо жал гай чучо , туге гынат йывыртымашыже
 чыламат темдале . (P. 207)
 ме кок ял дене пӱялен-пӱялен толашена , да тынаре , а тудо тӱге
 ыштылеш , "мланде шочмо " кечын пӱям пӱялыкта . (P. 208)
 ( Айда йӧра ) олык шудын чонжо уке , да тудо нимомат огеш кол ,
 а айдеме чонан , вургыжшо ура шӱман . (P. 208)
 йӱр эртыш , да кече ончале , но плащ деч посна тӱгӧ лекташ ок лий
 . (P. 208)
 сӱзлывуйлан коло ият эртен , туге гынат капше лунчырий , какши ,
 а чонжо име рож дечат шыгыр . (P. 208)
 электростанций почаш ямде , но коммунар-влак Чарла гыч ,
 Шернур да Турек гыч унам вучат , а нунышт кок-кум кечыште толын
 кертын огытыл . (P. 209)
 колӱм погаш толшо моло йочамат ятыр ужо , но шагалже Мичу семын
 изи колым кидышкыже пеш переген , эплын налеш , а Мичу кажныжым
 умшаж дек лишемда да пуйто тыге тудлан куштылгым ышта - южым пуал-
 пуал колта , умша кӧргыж дене вудымата ... (P. 209)
 тыге ойлыметлан , Йыван кугызай , сыраш кулеш ыле , но мый чытем ,
 а тый , ужат , кузе шыдешкенат ! (P. 209)
 ӧрткышӧ немыч салтак ден офицер-влак чарматынак автобус окналаш ,
 омсаш шӱшкылтыт , но нуным партизан пуля-влак соленак солат , а
 машина-влак пудештыл йӱлат . (P. 209)
 Андрий савырнен ончалят , кумылжо тодылалт шуын ыле , но ончыл
 колоннышто " Варшавянка " муро куатлын шергылт кайышат , Андрият
 моло комсомолец-влак дене пырля виян мураш тӱҥале . (P. 210)
 орол пашкар йӱк , эркын-эркын торлен , ял мучашеш йомешат ,
 тымбайын пылышыжлан Тойвийын тӧрсырын шум кылткымыж гӱна шокта ,
 да оҥым овартен , ойгаҥын шӱлалтымыж дене саҥгаже вӱдыжга . (P. 210)
 ... ӧрмызан илемже , мӱндырч ончалмек , кудалтен кодымо , шулаш
 тӱҥалше тошто заводла коеш. ( туге гынат , ) чакрак миетат , илемже
 воктен ярныше имньыжын шаршудо нултымым ужат , але ватыже возакеш
 олташ пу пудыргым нумал толмо гыч коеш . (P. 211)
 ончыл орва пижын шинчешат , тудын йыр кӱртньӧ кольмо дене кӱнчен ,
 лавыражым кышкен , пешкыде рокыш шуаш тыршат , я корно воктенысе
 пушеҥге парчам , руэн, , кышал гай лавырашке оптат . (P. 211)
 кече ырыкта , туге гынат мланде ӱмбалне але йӱштӧ . (P. 213)
 кече ырыкта гынат , мланде ӱмбалне але йӱштӧ . (P. 213)


 80                                чоя рывыж **19**
    икана кеҥежым лӱдшӧ мераҥ кужу кож тӱҥыштӧ шоген . кож ӱмбач
 пӱгыльмӧ шоп шоктен волен возеш .  мераҥ  -  давай кудалаш .
 " сӧй толеш ! "  -  манын ,  чонжо лекшаш гай кычкырла .  кудалмыж
 годым лӱдшӧ мераҥ урым вашлиеш :
   -  мераҥ таҥ ,  кушко тынаре кудалат ,  каласе ?  -  манеш ур .
   -  шкат вашке ,  ур таҥ !  айда ,  айда вашкерак ,  сӧй толеш ,  от
 умыло мо ? !  -  манеш мераҥ .
    урет ,  сӧй деч лӱдын ,  мераҥ почеш чыма веле :  пыштек-пуштек кӱчык
 йолжо дене тӧрстен-тӧрстен кудалеш .  ур шке вуйжо дене шоналта :
 "  йӧра мылам мераҥ шижтарыш ,  уке гын вуемат йомеш ыле " .
    ятыр кудалмеке ,  корем воктен рывыжым вашлийыт  кочкаш кычал коштшо
 рывыж ,  шинчажым карен ,  ӧрын йодеш :
   -  эй ,  таҥ-влак ,  кушко тыге кудалыда ? ! **20**
   -  сӧй толеш ,  сӧй !  -  вашештат нунышт .
    рывыжат , сӧй деч лӱдын ,  нунын дене пырля кудалеш  .   чыланат пеш
 лӱдыныт .
    ятӱр кудалмеке ,  шем чодыра покшелне кугу пирым вашлийыт . пирыланат
 " сӧй толеш !  " маныт .  пират нунын дене кудалеш .
    ынде чодырам лектына манмышт годым маскам вашлийыт .  маска
 сырен пелешта :
   -  эй , таҥ-влак ,  чарныза , уке гын чечас кӱрышт кышкем !
   -  айда ,  маска таҥ ,  сӧй толеш !   -  манӱт нылытынат .
    маска лӱдмыж  дене муньыр-муньыр веле коеш ,  -  шеҥгекыже  ончен-
 ончен ,  кертмыжым кудалес .
    вара кудалмышт семын ноен пытатат ,  ик пӧртышкӧ миен пурат .
 тушто сай гына илаш тӱҥалыт .
    илен-илен ,  икана нунын кочкашышт иземеш .  рывыжым шыл кычалаш колтат ,
 мераҥым  сомылкам ышташ кодат .  рывыж эҥер воктен шылым кычалын коштмыж
 годым ик чонаным ужеш :  кум ӧрышан ,  ныл йолан ,  а шинчаже ужаргӱн-кандын
 веле коеш .  рывыж мӧҥгыжӧ миен шуэшат ,  шӱлен кертде ойла :
    йӧрым кычал коштмем годым ик чонаным ужым :  кум ӧрышан ,  ныл йолан ,
 шинчаже ужаргын-кандын веле йӱла .  тудым таче шыл кочкаш уналыкеш
 ӱжын толам ,  -  манеш .
    чыланат рывыжын ойлымыжым колыштыт ,   уналыкеш ӱжын толаш келшат .
   -  но ,  -  манеш рывыжше ,  -  коя шыл ӱстембалне лийже .
 шкеже ула ӱжаш лектын кая .  мераҥ коя шылым шолтен ямдыла .
 икмыняр жап гыч рывыж толын пура .  -
   -  уна вашке толын шуэш .  но ме чыланат шылын возына .
 уна налаш мераҥым гына кодена ,  - манеш рывыж .
    тунамак эн первый маска кугу олымбал йымак пурен возеш ,
 пире комака шеҥгек  шылеш ,  ур - кашташке ,  рывыж - шӧлдыраваке .
 уна налаш кодшет окна воктен шога .
    ӱжмӧ уна толынат пура ,  шыл ӱпшым шижын ,  вик ӱстембаке кӱзен
 кая ,  коя шылым кочкашат тӱҥалеш ,  шылым кочшыжла ,  шӧлдырамбалне
 модшо почым ужылалта . мыр-мыр-р  пышкырен колта да ,
 кок йолжо дене шогалын ,  тупшым кадыртен ,  почшым шогалта .
 пӧрт оза-влак ,  чонышт лекшаш гай лӱдын ,  лектын кудалыт . **21**
   -  пашам рывыж пужыш !  -  маныт .  -  сут логар !
 изиш чыта гын ,  ок лий ыле мо ? !  уке ,  почым рӱзаш кӱлеш !
   -  манын ,  рывыжым шудалыт .
   пырысат ,  мӱшкыржым темен ,  лектын кая .
   кум кече эртымек ,  пырыс деч кодшо шылымат кочкын пытарат .
 вара каҥашаш тӱҥалыт :  кӧ изирак ,  тудым шыллан ышташ .
   эн ончыч урым шӱшкыл кочкыт .  кум кече гычын  -  мераҥым .
 рывыж декат черет толын шуэш ,  но тудо амалым муэш .
   -  эрдене мален кынелмеке ,  кӧн тӱрвыжӧ ӱян лиес ,
 тӱдым шӱшкыл кочкына ,    -  манеш рывыж .
   кас кочкышым ыштат ,  малаш возыт .  рывыж йышт гына кынелес ,
 под тӱр гыч ӱйым парняшкыже удыралеш да пирын умшашкыже миен йыгалта .
 эрдене кынелын ончат  -  пирын тӱрвыжӧ ӱян .   мом ышташ ?
 маска пирым пӱтырал пышта  да атлаш тӱҥалеш .
   пирым рывыж ден маска кочкын пытарат .
   пире шылым кочкӱн пытарымеке ,
 лач тулышт пытен кая . амаллан рывыж тулым муаш  йӧным муэш .
   -  теве кӱшнӧ кугу тул уло ,  маска таҥ ,   -  манеш рывыж ,  маскалан
 тылзын ончыкта .
   маскаже каласа :
   -  кидем ок шу вет !
   -  а тый кож вуйыш кӱзӧ да чырам налын тушкалте , -  манеш рывыж .
   маска муньыр-моньыр  кож вуйыш кӱза да чырам тылзышке шуя .
   -  уке ,  уке ,  рывыж таҥ ,  тул чыраш нимаят огеш пиж !   -
 манеш маска кож вуй гычын .
   -  тӧршталтенрак шуйо ,  тӧршталтенрак шуйо !  туныкта рывыж .
   маска тӧршталтенрак  шуен колта - тунамак ,
 крӱн шоктен ,  мландыш волен возеш .
   рывыж таче мартеат маска шылым кочкын ила .
   йомак - оньыш !  мый - теньыш !  йомак вуеш -
 тулвондо ,  мый вуешем  -  ӱй вочко .

 81                      рывыз ден ур **24**
    марий кайыквусо кучас олыкеш вынемым кӱнча да йӱрже тӧрлен шында .
 тудо вынемыш ур олык гоч кудалшыжла пурен кая .  тудым почешыже
 рывӱж поктен ,  тудат вынемыш пурен кая .  ур вынем йыр пеш
 кудалыштеш да ойла :
    - мыйын шӱдӧ шонымаш ,  - манеш .
    - мыйын ик шонымаш гына ,  - ойла рывыжше .
    тыге нуно эр марте илат .  эрдене марий толеш .
 рывыж ,  марий толмым шижын ,  колышо гай лийын возеш .
 а ур эре йыр кудалыштеш .
    марий вынемым почын ончалеш .
    - эх могай пиал !  коктын улыт ,  - манеш . - но рывыжше чытен
 кертын огыл ,  ужат ,  коленат колтен .
    марий ,  вынемыш пурен ,  рывӱжшым ,  налын ,  кӱш шуа .
 а ур марийлан шкенжым ынеж кучыкто ,  эре вынем йыр кудалыштеш .
 марий тудым куча да пуштеш . рывыж тыгутлаште кудал колта .
 марий лектын онча - рывых уке .  марий ик ур дене мӧҥгышкыжӧ кая .

 82                     лӱдшӧ мераҥ **25**
    мераҥ ,  эрден эрак помыжалтын , пасуш кудалеш .
 вашкышыжла ,  шудышырчыкым тошкал колта .  тидлан шудышырчык сыра ,
 мераҥ пӧртым муын ,  пырдыж шелшыш пурен шинчеш .  кас лиймеке ,
 мераҥ пӧртышкыжӧ толын пура . тидым шижын ,  шудышырчык чик-чирик ,
 чик-чирик муралтен колта . мераҥ пылышым шогалта .  шудышшырчык
 адак чик-чирик ,  чик-чирик муралта .
    мераҥ пеш чот лӱдеш .  уло кертмыж дене чодыраш лектын кудалеш .
 кудалшыжла ,  рывыжым вашлиеш .
    - куш кудалат ,  мераҥ ?  - йодеш рывыж .
    - эй рывыж тос .  пӧртышкем ала-кӧ пурен . поктен лукташ полшо .
    - кусе ом полшо ,  полшем , - манеш рывыж .
    мераҥ ден рывыж пӧрт дек кудал толыт .  омсам почым ,  рывыж вуйжым
 чыка .  тунамак шудышырчык чик-чирик ,  чик-чирик муралтен колта .
    - уке ,  мераҥ ,  мый лӱдам .  тыйын пӧртышкет алакӧ пурен ,  - манеш
 рывыж ,  лӱдын ,  чодыраш кудал йомеш .
    мом ышташ ?  мераҥ чылт ӧрын .  ойгыж дене шортынат колта .
 пӧртшӧ воктен ятыр шинчат ,  адак чодывашке кудалеш .  пирым вашлиеш .
    - ну ,  мераҥ ,  кочкам вет ,  - манеш пире .
    - шого ,  ит коч ,  пире изай .  мыйын пеш кугу ойго вет .
    - мо тӱгай ?
    - пӧртышкем ала-кӧ пурен .  поктен лукташ полшо ,  манеш мераҥ .
    пире ӱждымӧ унам поктен лукташ кӧна .  коктын мераҥ пӧртыш кудалыт .
 толын пуыт .  пире пӧртыш пурен шогалеш ,  кычкырал колта :
    - ко мераҥ пӧртыш пурен ,  лекше !
    шудышырчык чик-чирик ,  чик-чирик муралтен колта .  йӱкым колын ,  пире
 лӱдеш .  пӧрт гыч лектеш да чодырашке кудалеш .
    мераҥ адак шкетак кодеш .  пӧртыш пураш лӱдеш .  шортын шинча-шинча
 да адак чодывашке кудалеш .  тушто маскам вашлиеш .
    - куш кудалат ,  мераҥ ?  - йодеш маска .
    - э ,  миша изай ,  ала-мом гына ыштыман ?
    - мо тугай ?
    - пӧртышкем ала- кӧ пурен .  иктат поктен луктын ок керт .
 рывыж декат миенам . пират миен ончыш .  **26**
 чыланат лӱдыт . ынде тыяк полшен кертат гын веле .
    - кӧ тугай пурен ?  ончалшаш ,  ончалшаш ,  - манеш маска .
    коктын мераҥ пӧртыш каят .  миен шуыт ,  маска пӧртыш пурен шогалеш
 да каласа :
    - кӧ мераҥ пӧртыш пурен ,  лекше !  уке гын кырен колтем !
    шудышырчык чик-чирик ,  чик-чирик ,  муралтен колта . маска ,
 тыгай йӱкым колын ,  пылышым шогалта . шудышырчык адак чик-чирик ,
 чик-чирик муралта .  маска лӱдеш .  кыбыз-кобыз пӧрт гыч лектын ,
 чодыраш кудалеш .
    мераҥ адак шкетак кодеш .  мом ышташ ?  куш пураш ? мераҥ
 шортеш .  ты жапыште мераҥ дек агытан толын лектеш .
    - мераҥ ,  молан тынар шортат ?  манеш агытан .
    - кузе от шорт .  пӧрт деч посна кодынам .
    - кузе туге ?
    - ала-кӧ пурен .  иктат поктен луктын ок керт .
    - айда ончена .  кӧ тугай пурен ? !
    агытан ,  кыдетлен-кыдетлен ,  пӧртыш пура да муралтен колта :
    ку-ка-ре-ку-у ! мераҥ пӧртыс кӧ пуре-ен ? !
 шудышырчык чик-чирик ,  чик-чирик муралта .  тидым колын ,  агытан ,
 пырдыж дек миен ,  шелше гыч шудышырчыкым чӱҥгал луктеш да кочкын колта .
    э ,  тидлан мераҥ куана .  чыла чодырасе янлык-влакым шкеж дек
 ӱжын конда .  чыланат агытаным моктат .  агытанже ,  койышланен ,
 шулдыржым пералтен ,  муралтен колта :
    мый эн тале ула-ам !
 тиддеч вара мераҥ шке пӧртешыжак кодеш .

 83                 тумна ден рывыз **28**
    тумна чашка вуеш пыжашым ышта . кум игым лӱктеш .  тушко рывыж
 толеш да муралта :
                         тумна ,  тум-тум ,
                         ик игетым кудалте ,  тум-тум ,
                         кӱзенат кочкам ,  тум-тум ,
                         воленат кочкам ,  тум-тум ,
                         руэнат кочкам ,  тум-тум ,
                         ик игетым кудалте , тум-тум !
    тумна шортеш-шортеш ,  ик игыжым кудалта .  рывыж тудым ер воктек
 наҥгаят ,  кочкеш .
    эр лиеш ,  рывыз адак тумна дек толеш да муралта :
                         тумна ,  тум-тум ,
                         ик игетым кудалте ,  тум-тум ,
                         кӱзенат кочкам ,  тум-тум ,
                         воленат кочкам ,  тум-тум ,
                         руэнат кочкам ,  тум-тум ,
                         ик игетым кудалте , тум-тум .
    тумна шортеш-шортеш да адак вес игыжым кудалта .  рывыж тумна
 игым налын каят ,  ер воктен кочкеш .  тумна мӱгырен-мӱгырен шинча .
 шогертен толеш .
    - молан мӱгырет ,  тумна ? - манеш шогертен .
    мом от мӱгырӧ .  - манеш тумна .  рывыж толешат ,  лӱдыктен-
 лӱдыктен ,  игем-влакым кудалташ йодеш . **29**
    шогертен манеш :
    - кӱзен кочкашыже кидше уке ,  руэн кочкашыже товарже уке ,  молан
 рывыжлан игетым покшет ?
    шогертен чоҥештен кая .  эр лиеш .  рывыж адакат толеш да
 муралта :
                         тумна ,  тум-тум ,
                         ик игетым кудалте ,  тум-тум ,
                         кӱзенат кочкам ,  тум-тум ,
                         воленат кочкам ,  тум-тум ,
                         руэнат кочкам ,  тум-тум ,
                         ик игетым кудалте ,  тум-тум !
    тумнаже манеш :
    - молан тылат игем кудалтем ?  кӱзен кочкаш - кидет уке ,  руэн
 кочкаш - товарет уке ,  кызытат кок игем ондален кочкыч .
    - и-и ,  тыге шогертен каласен ! - манешат ,  рывыж кая .
    кая-кая ,  ер воктен возеш ,  колышын койын кия .
 шогертен рывыж деке толеш ,  муралта :
                         шинча коят коеш - чыгырдык ,
                         шинча коят коеш - чыгырдык !
    рывыж деке шогертен мия ,  шинчажым чӱҥгалаш тӧча ,  рывыж тудым
 руалтенат куча .
    - молан тумналан каласышыч ? - манеш .
    - каласенам гын ,  мо лийын ? - манеш -шогертен .
    рывыжше ойла :
    - тыйым кырен пуштам !
    шогертенже манеш :
    - кырет гынат ,  ом коло ,  тошкет гынат ,  ом коло ,  кум  пырче
 почем кучен ,  шӱйшӧ кашкаш лупшалат гӱн веле колем .
    рывыж шогертеным кум пырче почшо гӱч кучен лупшал колта ,  киде-
 шыже кум пыстыл веле кодеш . шогертен чоҥештен кая да манеш :
    рывыжӱм ондалышым ,  рывыжым ондалышым !
    йомак - умбак ,  мый - тембак .

 84                    сут пире **31**
    пире ,  урмыж-урмыж ,  логаржым темаш кычалеш .  ужеш : корно дене
 йыван кая .  пире йыван деке кудал мия .
    - йыван ,  мый тыйым кочкам ,  - манеш .
    йыван пирылан каласа :
    - ой ,  пире ,  родем ,  мыйым кочкын ,  мо шот !  мый тылат йошкар
 ужгам урген пуэм . тый пеш кылмен коштат ,  мыланем тый ыжал веле чучат .
    пире шоналта-шоналтат ,  йӱштӧ толеш манын ,  йыван дене келша .
    - йӧра .  йошкар ужгам урген пуэт гын ,  мый тыйым колымешкем
 ом мондо ыле ,  - манеш   .
    - йошкар ужгам чийынет гын ,  мландышке кумык воч ,  кызытак ургаш
 тӱҥалам ,  - манеш йыван .
    пире ,   куанен ,  мландышке йолжӱм чумалтен ,  кумык возеш .
 йыван чумкаж гын кестенжым луктеш да пирым тупшо да вуйжо гын кыраш
 тӱҥалеш .  кунаре кертмыжым кырат ,  шке корныж дене ошкылеш .
    пире ,  ушыжо изиш нурымеке ,  пыкше кынел шинчеш .
    - у-у-у ,  йыван мылан пеш мотор йошкар ужгам чиктен кодыш !
 ынде теле йӱштӧ толеш гын ,  ала кылмаш ом тӱҥал .
    пире адак умбаке кая .  ала иктаж-мо коеш манын ,  пасу йыр
 ончыштеш . курык ӱмбалне тагам ужеш .  тушко кудал кӱза да
 тагалан каласа :
    - тага ,  мый тыйым кочкам вет !
    тага ,  лӱдын ,  пирылан каласа : **32**
    - шого ,  родем ,  шкат ужам ,  тый пеш шуженат !
 умшатым карен шич ,  мый шкеак тӧрштем .  пурын кочмешкет ,  лучо
 вигак нелын колто .
    пире умшажым карен шинчеш да таган тӧрштен пурымыжым вучен шинча .
 тага чакна-чакна да пирын саҥгажым ,
 кудал миен ,  тӱкен колта ,  пире курык йымаке топ гай миен
 возеш .  тага почшым рӱзалта да шке кашакышкыже кудалеш .
    пират ,  ушыжо пурымек ,  пыкше кынел  шинчеш да шона :
    - у-у-у ,  мӱшкырем пешак начарын теме ,  пурын кочкам гын ,
 сайрак темеш ыле ,  пурде нельымат ,  ыжымак тем .
    адак пире шканже пиал кычалаш кая . олыкышто имньым ужеш.
 имне деке кудал мия да каласа :
    - имне ,  мый тыйым кочкам вет !
    имне пирылан каласа:
    - ой ,  таҥем ,  мыйым коцкын , мо шот ?  шеҥгекем тол-ян ,
 мыйын тӱжем пырчем луд , - имне пирылан почшым ончыкта .
    пире имньын почшым лудаш тӱҥалеш .  тӱжем пырчым лудмыж годым ,
 имне пирын саҥгажым чумалынат колта . пире кумык-комлык миен возеш .
 имне шинчал колта да кудалеш .
    пират ,  ушыжо пурымеке , пыкше кынел  шинчеш да шонен  шинча :
    - у-у-у ,  тӱжем пырчым лудым да вуем веле пӧрдаш тӱҥале ,
 ушемат кайыш ,  нимом ом шарне ,  - манеш .
    пасу покшелне адак пире окшаклен кудалеш .  ынде ял деке миен
 шуэш .  пийым вашлиеш .
    - ну ,  ынде мый тыйым кочкам ,  - манын ,  пийлан каласа :
    - шого ,  таче озамын сӱанже ,  айда тушко шыл кочкаш каена ,
 мурен-куштенат ончыктена ,  -  манеш пий .
    пире ден пий сӱанышке кудалыт .  пий капка йымач кудал пура ,
 пире - пий шеҥгеч .  пий пӧртышкӧ ,  пират - тушкак.
 пий ӱстел йымаке ,  пират - тушкак .
    пӧрт тич калык .  мурат ,  куштат ,  шӱвырым шоктат ,  тӱмырым
 кырат ,  пӧрт сурга веле .  ӱстембачын мо велеш , мо йога - чыла
 пире ден пий кочкыт . пире пуштешат ,  пийлан каласа :
    - ох ,  йолташем , пешак пуштынам !  ик гана мыят муралтен
 колтем ала мо ? **33**
    пият пирым туныкта :
    - айда муро таче сӱан вет ,  мурымо кече !
    пире муралтен колта :
    - у-у-у !
    уло сӱан калык тып лиеш ,  йырваш ончат ,  тӱгӧ лектын куржыт ,
 нигуштат пире ок кой .  адак савуш сӱан марий ден вате-влакым
 кушташ луктеш .
    пий адак пирым туныкта :
    - мий ,  тыят кушташ лек !
 пире верже гыч тӧрштен кынелеш да кушташ тӱҥалеш . калык кычкыраш
 тӱҥалеш :
    - пире !  - пире !   чыланат пирым кыраш пижыт .
 пирым нуштын пыштат да тӱгӧ луктын кудалтат . пий муралтен колта :
                        тыге-туге ,  мо туге ?
                        молан туге ,  мо туге ?
                        капем изи ,  вуем шӧртньӧ -
                        тушман пирым ондалышым !
    йыванат ,  лектын ,  муралтен пуа :
                        тӱп , тӱп тӱмырет ,
                        лил ,  лил , шӱвырет .
                        ондален коштшо пиретым
                        ондален коден она керт мо ?
    вӱташте мурымо йӱкым тага колеш да ,  тудат калык коклаш кудал
 лектын шогалеш ,  пирым ончыктен ,  муралтен колта :
                        чапе ,  чапе чапаем ,
                        могане курыкым ок кӱзӧ ?
                        ты киялше сут пиретым
                        эргал сӱмырен омыл мо ?
    ты мурым колын ,  имне кудал лектеш .  калык ончылно шогалын ,
 тавалтен ,  муралтен колта :
                       тӱжем шӱдӧ шар пырчем ,
                       йошкар пота почеем !
                       чымешталын чумалын ,
                       пирылан ушым пуртышым .
    чылан ,  колыштын ,  ончен шогат .  йыванат ,  имнят ,  тагат ,
 пият ,  чыла сӱан марнят ,  пире йыр погынен ,  шӱвыр шоктен ,
 тӱмырым пералтен мурат :
                       ӱстел йолет - ныл йолет ,
                       могай кочкышым ок нумал ?
                       тыгай кугу ушна дене
                       могай тушманымат она сеҥе !

 85                   каза ден маска **36**
    иленыт кугыза ден кува .  нунын ик казашт улмаш .
 илат-илатат ,  кугыза ден кува колен колтат ,  а каза шкетак пӧртеш
 кодеш .
    каза кум пачам ышта ,  шке кожлашке каяш тарвана ,  игыже-влаклан
 каласен кода :
    - кугу йӱкан толеш гын ида пурто .  изи йӱкан толеш гын ,  пуртыза .
    каза каен колта . кожлаште ,  купышто коштеш ,
 мӧҥгыжӧ толеш ,  пӧртшӧ дек шуэшат ,  мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат миальым , **37**
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем-влак ,  почса !
    тыге муралтен ,  омсам тӱкалта .  пачаже-влак омсам почыт .
 каза пура ,  нуным пукша .  кас лиеш , малаш возыт .  эр лиеш ,
 кынелыт .  кочкыт-йӱыт .  каза кожлашке каяш тарвана ,
 пачаже-влаклан каласен кода :
    - кугу йӱкан толеш гын ,  ида пурто ,  изи йӱкан толеш гын ,  пуртыза .
    каза каен колта .  каза каен гына шукта ,  тулын пӧртшӧ деке маска
 толеш ,  кугу йӱк дене мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем-влак ,  почса !
    - уй-йуй !  ола поч !  - маныт каза пача-влак ,  -  мемнан
 авана огыл .  тиде кугу йӱкан .
    маска кая ,  кӱвар йымаке пурен шинчеш .  тиде жапыште каза толын
 шуэш ,  мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем-влак ,  почса !
    аваштым почын пуртат .  каза пачаже-влакым пукша ,  йӱкта .
 кас лиеш ,  малаш возыт .  эр лиеш ,  мален кынелыт .  кочкыт-йӱыт .
 каза мелна руашым луга ,  коҥгамбаке кӱзыктен шында .  вара шке
 кожлашке кая .  кайымыж годым игыже-влаклан каласен кода :
    - кугу йӱкан толеш гын ,  ида пурто ,  изи йӱкан толеш гын ,  пуртыза !
    каза кайымеке ,  маска кӱвар йымач лектеш да изи йӱк дене мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем-влак , почса ! **38**
    каза пача-влак омсам почын колтат - авашт огыл ,  маска !  каза
 пача-влак лӱдмышт дене ӱштервоштыр йымаке шылыт .  маска пӧртышкӧ
 пура ,  онча :  каза пача-влак уке улыт .  пӧртыштӧ коштеш-коштешат ,
 коҥгамбаке кӱза .  коҥгамбалне мелна руашым лоптык-лоптык лугалта .
 каза пача-влак воштыл колтат .  маска коҥгамбачын содор гына вола
 да ик каза пачам кочкын кая .  шке вара адак кӱвар йымаке пурен шинчеш .
    каза толеш ,  пӧртшо деке шуэшат ,  мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем-влак , почса !
    пачаже-влак почын пуртат ,  авашт нунын деч йодеш :
    - ик акада кушто вара ?  - манеш .
    каза пача-влак каласат :
    - маска кочкын кайыш .
    каза шортын колта ,  кодшо пачаже-влакым пукша .  кас лиеш ,  малаш
 возыт .  эр лиеш , мален кынелыт .  каза коҥгаш олта ,  мелнам
 кӱэштеш .  кочкытйӱыт .  вара шке кожлашке кая ,  пачаже-влаклан
 каласен кода :
    кугу йӱкан толеш гын ,  ида пурто ,  изи йӱкан толеш гын ,  пуртыза .
    каза кая ,  а маска казан кайымыжым веле вучен .  маска кӱвар йымач
 лектешат ,  изи йӱк дене мураш тӱҥалеш :
                           кожлашкыжат мияльым ,
                           кожла шудым пурлальым .
                           купыскыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем-влак ,  почса !
    каза пача-влак омсам почын колтат - авашт огыл ,  маска ! каза пача-
 влак ,  лӱдын ,  ӱштервоштыр йымаке шылыт . маска пӧртышкӧ пура ,
 коҥгамбаке кӱза ,  мелна пуашым лоптык-лоптык лугалта . каза пача-влак
 воштыл колтат .  маска коҥгамбачын вола да ик каза пачам руалтен
 кочкеш .  кочкеш да лектын кая ,  адак кӱвар йымаке пурен шинчеш.**39**
    каза толеш ,  пӧртшӧ деке шуэшат ,  мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем-влак ,  почса !
    пачаже омсам почеш .  каза онча - ик пачаже веле кодын .
    - акатше кушто ?  - йодеш каза пачаж деч .
    - маска кочкын кайыш ,  - манеш пачаже .
    каза шортын колта ,  вара пачажым пукша .  кас лиеш ,  малаш возыт .
 эр лиеш ,  мален кынелыт .  кочкытйӱыт .  каза кожлашке тарвана ,
 пачажлан каласен кода :
    кугу йӱкан толеш гын ,  ит пурто ,  изи йӱкан толеш гын ,  пурто .
    вара шке каен колта .  маска кӱвар йымач лектешат ,  изи йӱк дене
 мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем поч !
    каза пача омсам почын колта - аваже огыл ,  маска !  каза пача
 лӱдмыж дене ӱштервоштыр йымаке шылеш .  маска коҥгамбаке кӱзат ,  мелна
 руашым лоптык-лоптык лугалта .  каза пача воштыл колта . маска коҥ-
 гамбач вола да пачам руалтен кочкеш .  кочкешат ,  лектын кая ,  вара
 курык вуйыш кӱзен шинчеш .
    каза толеш ,  пӧртшӧ деке шуэшат ,  мураш тӱҥалеш :
                           кожлашкыжат мияльым ,
                           кожла шудым пурлальым .
                           купышкыжат мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем поч !
    казалан омсам нигӧат ок поч ,  тудо адак муралта : **40**
                           кожлашкыжат мияльым ,
                           кожла шудым пурлальым .
                           купышкыжат  мияльым ,
                           куп шудым пурлальым .
                           пел водарыштем шӧр ,
                           пел водарыштем ӱй .
                           игем поч !
    каза шога-шога ,  омсам нигӧат ок поч .  каза омсам ӧргал колта ,
 омса почылт кая .  каза пӧртышкӧ пура ,  пӧртыштӧ иктат уке .
 тудо йӱкын шортын колта .  "кувай деке мужедыкташ кайышаш" ,  - манеш
 вара семынже .
    каза мужедыкташ кая ,  кува деке миен пура .
    - кувай ,  мужед-ян ,  пача-влакем ала-мо кочкын пытарыш ,  - манеш .
    кува мужедеш-мужедешат ,  казалан каласа :
    - тӧвӧ курык вуйышто маска кая ,  тыйын пачат-влакым тудо кочкын !
    каза каен колта ,  курык вуйышто чынак маскам ужеш .  маска дек
 мият каласа :
    - айда пижына ,  кугызай !  - манеш .
    - мый ом пиж ,  мӱшкырем кугу ,  - ойла маска .
    - айда пижын ончена ,  - манеш каза адакат .
    - айда ,  пижын ончена ,  - маскат манеш .
    маска ден каза пижаш тӱҥалыт .  пижыт-пижытат ,  каза тӱкыж дене
 маскам мӱшкыржӧ гыч ӧргал колта .  маскан мӱшкыржӧ гыч каза пача-влак
 лектын возыт .
    - ават помыш шокшо ,  ачат помыш шокшо ?  - йодеш каза ик пачаж деч .
    - авам помыш шокшырак !  манеш пачаже .
    каза вес пачаж деч йодеш :
    - ават помыш шокшо ,  ачат помыш шокшо ?
    - ачам помыш шокшырак !  - манеш пачаже .
    каза адак кумшо пачаж деч йодеш :
    - ават помыш шокшырак ,  ачат помыш шокшо ?
    - авам помыш шокшырак !  манеш пачаже .
    каза кок пачажым вӱдалтен наҥгая ,  а иктыжым ,  "ачам помыш шокшырак"
 маншыжым ,  маскалан кода .
    йомак - умбак ,  мый - тембак .

 86                     ныл йолташ **44**
    иленыт кува ден кугызаже .  коктын гына иленыт .  нунын лийын агы-
 тан ,  комбо , тага ,  ӱшкыж .  куваже кугызажлан каласа :
    - шыл эрла обед кочкашат уке .  агытаным шӱшкылшаш . **45**
    агытанет тидым колеш  да эрлашыжымак чодыраш лектын куржеш . эрдене
 кынелыт - агытан уке ,  шылын .
    - ну ,  эрла комбым шӱшкылына , - маныт .  - агытан шылын .
    комбет тидым колеш ,  да тудат шылеш .
    - комбына уке ,  шылын .  ну ,  ок тол гын ,  эрла таганам шӱшкылына ,
    - маныт кува ден кугыза .
    тагат колеш ,  тудат шылын куржеш чодырашке .  ӱшкыж веле кодеш .
    - ну ,  кугыза ,  ынде чылан куржын шылыныт .  ӱшкыжна веле кодын .
 ӱшкыжнам шӱшкылшаш ,  - манеш кува кугызажлан .
    кува ден кугызан мутланымыштым ӱшкыж колышт шоген .  эрлашыжым эрден
 ӱшкыжат чодыраш кудалеш .
    нуно чыланат чодыраште ик вереш чумыргат .
    шыже шуэш .  йыштӧ лияш тӱҥалеш .  ӱшкыжет каласа :
    - тыге кылмен колена .  давай пӧртым ыштена .
    - э ,  мый ом полшо ,  мыйын пунем шокшо ,  - манеш агытанже .
    ӱшкыж комбо деч йодеш .
    - э ,  мыйын мамыкем шокшо ,  - манеш комбыжо .
    ӱшкыж тага деч йодеш .  тагаже манеш :
    - мыйын межем пеш шокшо .
    ӱшкыж пӧртым ыштен шында шкетак ,  пурен шогалеш .  омсажат ямде .
    теле толын шуэш .  эн ондак агытан толеш .
    - эй ,  ӱшкыж родо ,  мыйым пурто ,  - манеш .
    - ом пурто ,  - манеш ӱшкыж .  тыйын пунет шокшо вет ,  шкендын пунет
 ырыкта .
    - от пурто гын ,  тувраш рокетым удырен пытарем ,  - манеш агытан .
    - ну ,  пуро ,  - ӱшкыж пурта агытаным .
    агытан кашташ кӱзен шинчеш ,  мурен веле шинча .  комбо толеш .
    - ну ,  ӱшкыж родо ,  пурто ,  - манеш .
    - мо тый ,  - манеш ӱшкыж ,  - "шокшо мамыкем уло" майыч вет !  молан
 толынат  ?  ом пурто !
    - от пурто гын ,  мый тыйын регенчетым кӱрын пытарем ,  - манеш комбо .
    ӱшкыж комбымат пурта .  тага толеш .
    - ӱшкыж родо ,  кузе-гынат ,  - манеш тага ,  - пурто .
    - ом пурто ,  - манеш ӱшкыж . **46**
    - от пурто гын ,  чыла пусакетым ,  тӱкен ,  сӱмырен пытарем ,
    манес тага .
    ӱшкыж тудымат пурта .
    телым чылан пырля илат .   агытанет мураш тӱҥалеш .
    тидым чоя рывыж колеш .  тудо шкетак пурен ок кертат ,  маска дек
 куржеш .
    - вот тушто-тушто ,  маска родо ,  ик порт уло .
 тушто илат ӱшкыж ,  тага ,  комбо ,  агытан ,  - манеш рывыж .  - мылам
 агытан ден комбыжяT сита ,  молыжым тый кочкат .
    маскатым конда рывыжет вӱден .  маска толеш .  омсам шӱкал пурен
 кая .  ӱшкыжет савырна да маскам тӱкыж дене ишыктен шында .  тагаже
 мӱшкыржым тӱка чот .  комбыжо давай шинчажым чӱҥгаш .  агытанет
 "кыток-кыт-кыт !"  кычкырен шинча .  эй ,  маскат лӱдмыж дене лектын
 кудалеш .  шӱлешт-шӱлешт ,  пыкше гына рывыж дек миен шуэш .
 рывыжше йодеш :
    - пашат вара кузерак ?
    - эй ,  юмо серлаге !  - манеш маска .  - иктыже ухват дене ишен
 шындыш ,  весыже мӱшкырем гыч ӱш дене кырыш ,  кумшыжо "шинчадам луктам ,
 шинчадам луктам"  мане .
 а иктыже кычкырыш :  "кондыза тышке-е !  кондыза тышке-е !"   тудет-
 лан пуат ыле гын йӧршын пуштын пытарат ыле ,  - манын ,
 пыкше ойла маска .
    нунын деч маска ден рывыж чотак лӱдын улыт .
 агытан ,  комбо ,  тага ,  ӱшкыж чодыраштак илаш кодыт .  тиддеч вара
 нуным тетла нимогай янлык лӱдыкташ тоштын огыл .
    йомак - умбак ,  мый - тембак .
    катык кӱмыж - коҥгамбак .

 87                       ош вӱльӧ **48**
    ожно ,  мемнан уке годым ,  иленыт улмаш кугыза ден кува .  нунын
 икшывышт ик ӱдыр веле улмаш .  кува ден кугыза коктынат колен колтат .
 ӱдырышт тулыкеш кодеш .  тулык ӱдыр суртшо гыч лектеш да шинча куш онча ,
 туш кая .  каен-каен ,  ялыш миен шуэш .  ик кува шыдаҥым шиэш ул-
 маш .  кува деке идымыш пура .
    - кувай ,  пашат ушныжо !  - манеш .
    - тау лийже ,  ӱдырем !  - манеш кува .
    - ик шыдаҥ пырчетым пуэт ,  кувай ?
    - нал ,  ӱдырем !  - манеш кува .
    тулык ӱдыр ик пырче шыдаҥым налеш да кая .
 каен-каен ,  кас лиеш ,  ялыш шуын ,  ик кува деке малаш пура .
    - кувай ,  шыдаҥ пырчем куш пыштем ?  - манеш .
    - чыве вӱташ пыште ,  ӱдырем !
    ӱдыр шыдаҥ пырчым чыве выташ пышта .  йӱдым чыве шыдаҥ пырчым
 кочкын .  эрдене кынелыныт - шыдаҥ пырче уке . **49**
    - кувай ,  шыдаҥ пырчем куш лийын ?  - манеш ӱдыр .
    - чыве кочкын дыр ,  ӱдырем .  ынде олмешыже ик чывем нал .
    ӱдыр чывым налын кая .  каен-каен ,  кас лиеш ,  адак ик ялыш шуэш ,
 кува деке малаш пура .
    - кувай ,  чывем куш петырем ?  -  манеш .
    - лудо вӱташ петыре ,  ӱдырем !  манеш кува .
 йӱдым лудо чывым чӱҥгал пустын .  эрдене кынелыныт - чыве колен .
    - кувай ,  лудет чывым чӱҥгал пуштын ,  олмешыже мом пуэт ?
  - манеш ӱдыр .
  - чыве олмеш йӧратыме лудем налат ынде ,  ӱдырем !  - манеш кува .
  ӱдыр лудым налеш да мурен-мурен кая :
                           шыдаҥ гычын чывым нальым ,
                           чыве гычын лудым нальым .
    каен-каен ,  кас лиеш ,  адак ик кува деке малаш пура .
    - кувай ,  лудем куш петырем ?  - манеш ӱдыр .
    - комбо вӱташ петыре ,  ӱдырем .
    лудым ӱдыр комбо вӱташ петыра .  йӱдым комбо лӱдым чӱҥгал пустын .
 эрдене ӱдыр онча - лудо колен .
    - кувай ,  комбет лудым чӱҥгал пуштын .  лудем олмеш мом пуэт ?
    - комбем налат огыла ,  ӱдырем .
    ӱдыр комбым налеш да мурен-мурен кая :
                           шыдаҥ гычын чывым нальым ,
                           чыве гычын лудым нальым ,
                           лудо гычын комбым нальым .
    каен-каен ,  кас илеш ,  ӱдыр адак ик кува деке малаш пура . комбым
 тага вӱташ петырат .  тага йӱдым комбым ӧрген пуштын .  кува
 ӱдырлан комбо олмеш тагам пуа .  ӱдыр тагам налеш да мурен-мурен кая :
                           шыдаҥ гычын чывым нальым ,
                           чыве гычын лудым нальым ,
                           лудо гычын комбым нальым ,
                           комбо гӱчын тагам нальым .
    тагам вӱден ,  ӱдыр адак кас марте кая .  кастене ик кува деке малаш
 пура .  тагам ӱшкыж вӱташ петыра .  йӱдымӱшкыж тагам ӧрген пуштын .
 эрдене ӱдыр ойла : **50**
    - кувай , ӱшкыжет тагам ӧрген пуштын ,  ынде мом пуэт ?
    - ӱшкыжем налат огыла ынде ,  ӱдырем !
    ӱшкыжым налын ,  ӱдыр мурен-мурен кая :
                           шыдаҥ гычын чывым нальым ,
                           чыве гычын лудым нальым ,
                           лудо гычын конбым нальым ,
                           комбо гычын тагам нальым ,
                           тага гычын ӱшкыжым нальым .
    адак кас марте каен ,  ӱдыр ик кува деке малаш пура ,  ӱшкыжым ош вӱлвӧ
 вӱташ петыра .  йӱдым ош вӱлвӧ ӱшкыжым чумен пуштын . кува эрдене
 ӱдырлан ӱшкыж олмеш вӱльым пуа .  ӱдыр ош вӱльым орваш кычка
 да мурен-мурен кая :
                           шыдаҥ гӱчын чывым нальым ,
                           чыве гычын лудым нальым ,
                           лудо гычын комбым нальым ,
                           комбо гычын тагам нальым ,
                           тага гычын ӱшкыжым нальым ,
                           ӱшкыж гычын ош вӱльым нальым .
    ӱдыр ,  каен-каен ,  урым  вашлиеш .
    - акай ,  мо мотор мурым мурет ?  - манеш ур
    - орвашкем шинчат гын ,  тылечат сай мурым муралтем ,  - манеш ӱдыр .
    ур орваш шинчеш .  адак каят-каят ,  мераҥым вашлийыт .
    - акай ,  мо сай мурым мурет ?  - манеш мераҥ .
    - орвашке шинчат гын ,  тылечат сай мурым муралтем ,  - манеш ӱдыр .
    мераҥ орваш шинчеш .  ынде кумытын каят ,  рывыжым вашлийыт .
 рывыж ойла :
    - акай ,  мо сай мурым мурет ?
    - орвашке шинчат гын ,  тылечат сай мурым муралтем .
    рывыж орваш шинчеш .  каят-каят ,  пирым ,  маскам вашлийыт , нунымат
 орвашке шындат ;  варажым шордым вашлийыт ,  тудымат ӱдыр орвашке шында
 да мурен-мурен кая .  орва торта пудырген кая . ӱдыр урым чодыраш торта
 пуаш колта .  уржо пӱкшерме воштырым конда .  мераҥым колта - шопке
 воштырым конда ;  рывыжым колта - коля йолвургым конда ;  пирым колта - пий
 йолвургым конда ;  маскам колта - тумо кашкам конда ;  шордым колта - шоло
 укшым конда .  вара ӱдыр сыра да торталан шке кая .  тудын уке шеҥгеч
 чодӱра янлык-влак ош вӱльын кӧргыжым **51** кочкын пытарат ,  лужо ден
 коваштыжым веле кодат ,  ныл тоя дене чараклен шогалтат ,  кӧргышкыжӧ
 олымым шӱшкын шындат .  шкешт шылыт .  ӱдыр торталыкым конда ,  тортам
 ачален ,  вӱльым покта - вӱлвӧ ок тарване ,  шӱкал колта - вӱлвӧ йӧрлеш .
    ӱдыр ,  важык кутыш вынемым кӱнчен ,  кудло шӱлвӧ кутыш керемым пунен ,
 ош вӱльым орважге вынемышке шӱкал колта да мурен шинча :
                           шыдаҥ гычын чывым нальым ,
                           чыве гычын лудым нальым ,
                           лудо гычын комбым нальым ,
                           комбо гычын тагам нальым ,
                           тага гычын ӱшкыжӱм нальым ,
                           ӱшкыж гӱчын ош вӱльым нал8ым .
    ӱдыр мурымашке ур адак толеш .
    - акай ,  мо сай мурым мурет ?  - манеш .
    - пакрак тол-ян ,  тылечат сай мурым муралтем ,  - манеш ӱдыр .
    ӱдыр деке ур чакак мия ,  ӱдыр тудым вынемышке шӱкал колта .
 мераҥ толеш ,  тудымат шӱкалеш ;  пире толеш ,  тудымат шӱкалеш ;  маска
 толеш ,  тудымат шӱкалес ;  шордо толеш ,  тудымат вынемыш шӱкалеш .
 вынемеш чӱла чодыра янлык колен пыта .  ӱдыр нунын коваштыштым ньыктын
 налеш ,  кугыжан кугу пазарыш намиен ужала ,  налме оксаж дене пеш чот
 поя .  поян лиймекыжат ,  тудо мурыжым мура :
                           шыдаҥ гычын чывым нальым ,
                           чыве гычын лудым нальым ,
                           лудо гычы комбым нальым ,
                           комбо гычын тагам нальым ,
                           тага гычын ӱшкыжӱм нальым ,
                           ӱшкыж гычын ош вӱльым нальым ,
                           чодыра янлык гычын
                           кугыжан кугу казнам нальым .

 88              каза , тага да пырыс **55**
    ик куван улмаш казаже ,  тагаже да пырысыже .  икана пырыс ,
 нӧрепыш пурен ,
 куван шӧрӱмбалым кочкын .  кува нӧрепыш пурен онча - шӧтӱмбал нимат
 кодын огыл .  кува нӧреп гыч пӧртыш толын пура ,  пырыс комака ӱмбалне
 кая . пырысым комака ӱмбал кучен волта ,  поч гычше куча да ,  кӱза-
 нӱштым налын ,  вурсен-вурсен ,  пырысым кываш тӱҥалеш :
    - вожылдымо ,  тегыт шӱргӧ ,  молан шеҥат ,  нӧрепыште шӧрӱмбалым
 молан кочкынат ?! вет вашке семык шуэш ,  уна толешат ,  уналан мом
 пукшем ?!  ны ӱй ок лий ,  торык ок лий ,  кеч казам ,  кеч тагам
 шӱшкыл ынде ,  - манын ,  кырен-кырен ,  пырысым тӱгӧ луктын шуа .
    пырыс леваш йымак шинчеш да шорташ тӱҥалеш .  каза ден тага пырыс
 дек миятат ,  йодыт :
    - молан шортат ?
    - кувай кырыш ,  - манес пырыс .
    - молан кырыш ? - йодыт каза ден тага .
    -нӧрепыш пурен ,  шӧрӱмбалым кочкым ,  садлан вурсен-вурсен кырыш .
 семык шуэшат ,  уна толес ,  уналан мом лукшем ,  каза ден тагам шӱшкылде
 вер уке манын кырыш ,  - манеш пырыс .
    каза ден тага пырысым вурсаш тӱҥалыт :
    - ынде коя логарет верчын мемнан шӱшкылыктет !
    вурсен чарнымеке ,  кумытын ойым ыштат ,  кузе кува деч утлаш .
 каза манеш :
    - семык эртымеш чодыраш каена .
    чыланат тиде мутлан келшат .
    эрдене кува каза ден тагам пасуш луктын колта .  пасушто кумытынат
 вашлийыт ,  погынен шогалыт ,  каҥасым ыштат .  каза пондашыжым рӱзалтен
 пелешта :
    - мыйын пондаш кугу ,  мыйым колышташ кӱлеш .
    - мыйын ӧрысем кузу ,  мыйымат колышташ лиеш ,  - манеш пырыс . **56**
    - уке ,  тый гает коя логарым колыштат гын ,  вует кошарга ,  - манеш
 тага .
    чыланат ӱчашаш пижыт ,  туге гынат кугыраклан казам шогалтат .  чыланат
 почела каят : ончыч каза ,  вара пырыс ,  эн ,  почеш тага .  корно дене
 чодыраш ошкылыт .  кайышыштла ,  корнышто пире вуйгоҥгырам велештыт .
    тиде вуйгоҥгырам налаш кӱлеш ,  - манеш каза .  вуйгоҥгыра воктен чум-
 ырген шогалыт да адак ӱчашаш  тӱҥалыт ,  кӧлан вуйкоҥгырам нумалаш .
    - мый кугырак улам ,  - манеш каза ,  тулеч поснат паша сита мылам .
    - мый изи улам ,  нумал ом керт ,  - манеш пырыс .
    пире вуйгоҥгырам тагалан нумалаш перна .
    вуйгоҥгырам тага тупеш сакалтат ,  умбаке каят .  ваштарешышт пире
 чодыра гыч лектын шогалеш .  каза лӱддымым койын ,  пире ваштареш ошкылеш
 почешыже молыштат огыт код .  пире толын шуэш .
    - кус каеда ,  подо-влак ?!  - манеш .
    каза пондашыжым пӱзалта .
    уна ,  ик пирым кочкын пытарышна ,  ынде весым кычал каена .  йӧра
 тый шке толын лектын ,  - манеш каза .
    пире лӱдмыж дене почшым веле шуялта - кудалаш тӱҥалеш .
    - кугыза ,  кугыза !  - почешыже каза кычкыра .
    пырыс ,  йӧрлын каен ,  пӧрдал-пӧрдал воштылеш .
 тага пире вуйым ,  кӱш нӧлтен ,  пӱзен шора .
    - ну ,  чылт ия улат ,  - манеш казалан пырыс .
    - чоялык деч посна ок лий ,  - манеш каза .
    куанымышт дене корно мучко воштыл-воштыл каят .  чодыраш шушас веле  -
 чодыра тӱрыштӧ маска койылалта .
    - ого могай кугу шорык коштеш ,  - манеш тага .
    - шорык ?  сайынрак ончал-ян ,  манеш каза .
    -маска !  - манеш пырыс .
    Mаска нуным ӱжын кодеш ,  нуным дек мия .
    - куш тыге каеда ?  - йодеш маска .
    каза пондашыжым пӱзалта да пелешта :
    - пире ден маскам кычалына ,  уна ,  корнеш тиде пирым кочкын улына ,  -
 тага тупысо пире коҥгырам ончыкта .
    маска савырна да чодырашке шикшалтеш .
    каза ,  тага да пырыс чодыра тӱреш малаш шогалыт .
 пырыс манеш :  **57**
    малаш кож вуйыш кӱзена ,  тушко иктат ок кӱзӧ ,  иктат ок уж мемнам .
 пырыс кож вуйыш кӱза ,  почешыже каза ;  тага кӱзен ок керт .  пырыс
 ден каза волат да тагамат нӧлтен кӱзыктат .
    пире ,  каза ,  тага да пырыс деч утлен кудалмекыже ,  рывыжым вашлиеш :
    - эй , кума илыш ынде мыланна пытыш : каза ,  тага да пырыс пирым кочкас
 кычал коштыт .
    - эй , аҥыра ,  пирым нуно кунам кочкын сеҥат ,  ондалат ,  айда нуным
 кычал каена ,  - манес рывыж .
 пире ден рывыж каза , тага ден пырысым кычал каят .  кычал кайышыштла ,
 маскам вашлийыт .
    - ну ,  подо-влак ,  - манеш маска ,  - мыланна илыш пытыш вет :  каза ,
 тага да пырыс деч чуч-чуч кудал утлышым .
    - колат ,  кума ?  - манеш пире .
    - эй ,  ораде-влак ,  - манеш рывыж ,  - айста упшышт дене каена ,  вет
 мыланна кас кочкыш илеш .
    чыланат ,  рывыжым колыштын ,  почешыже каят .  корныш лектыт ,  кыша
 дене каят .  каен-каен ,  кыша пыта .  кож тӱҥеш погынен шинчыт .
 рывыж мужедаш шинчеш .
    - маска ыштетым пу-ян ,  мый ӱшто дене мужедам ,  - манеш рывыж .
    маска рывыжлан уштыжым пуа .  рывыж мужедаш тӱҥалеш .  а кож вуйышто
 тага пеш чот лӱдын ,  йолжо чытыраш тӱҥалеш .
    - ой ,  камвозам ,  - манеш тага .
    - ит лӱшкӧ ,  - чарат каза ден пырыс .
    туге гынат таган йолжо кож укш гын мучыштен кая да тага ӱлык камвозеш .
    кож вуй гын каза ден пырыс кычкырат :
    - мужедшыжым кучо ! мужедшыжым кучо !
    рывыж почым веле шуялта - кудалынат колта ,  почешыже пире ден маскат
 кудал колтат .
    семык пайрем эртымеке ,  тага да пырыс чыланат кува деке толын пурат .
 кува нуным шортын-шортын пурта .
    - кушто коштыда ?  вет арня ынде шуэш ,  -  манеш .
    кува тулеч вара пырысым вурсен огыл ,  а шӧрӱмбалжым сайынрак петыраш
 тӱҥалын .

 89 серыш-влак каласкалат
 ( Ончыко 1990 : 6 ) **3**
 пагалыме редакций пашаеҥ-влак !
    " поро кече ! " лукым почмыда дене те , мыйын шонымаште , пеш
 сай да пайдале ошкылым ыштенда . мый тушко пуртымо серыш-влакым
 уло кумылын лудам . теве Тюмень олаште илыше Владимир Димитриев
 тыгай ойым темла : кугурак произведенийын содержанийжым утларак
 почын пуаш полшышо сӱретым , фотом пурташ гын , журнал эшеат
 сӧралештеш ыле . мыят тиде шонымаш дене пӱтынек келшем . ты шотышто
 ӱмаште лекше 5-ше номерым сай могырым ончыкташ лиеш . тушан марий
 театрын илышыж гыч куд фотографийым печатлыме . нине иллюстраций
 гоч ме Владимир Мухинын (Савин) колымшо ийла мучаште марий
 студиец-влак дене вашлиймыж нерген пален налына , тыштак 1956 ийыште
 ончыктымо " мӱкш отар " пьеса гыч , Арсий Волковын 1961 ийыште
 шындыме " илыш йолташ " драмыж гыч сцена-влакым ужына . журнал кызытсе
 артист-влак нергенат кумдан каласкала . тидыже , мутат уке илалше
 еҥланат , самырык тукымланат пайдале . " ончыко " умбакыжат тыгай
 сӱрет ден лӱмлӧ еҥ-влакын фотографийыштым савыкташ тӱҥалеш гын ,
 лудшо-влак куанат веле , шонем .
    эше ик ой . серыш луклан те " поро кече " лӱмым пуэнда . Pеш
 келшен толеш . вет порылык деч посна илышымат саемдаш ок лий , чын
 айдемымат куштен от керт . сандене мый " ончыкын " тиде лукыштыжо
 порылык дене кылдалтше серышвлакым утларак ужнем , шке гаемак тыглай
 лудшо-влакын шӱм-чон гыч лекше шомакыштым , нимом шылтыде , эн лишыл
 йолташ дене мутланыме семын возен колтымо ойыштым вучем .
    мый чылаланат иктым тыланем : илышыштыда кажне кечыда поро кумылан
 лийже . айста ваш-ваш шӧрын огыл , а волгыдо кече гай куан шинча дене
 ончалына . тек иктын яндар кумылжо весе деке кусна !
                        шокшо салам дене Илларион Рыбаков ,
                        партийын , сарын да пашан ветеранже .
 поро кечыда лийже , журнал редакцийын пашаеҥже-влак !
    мый тений лекше " ончыкын " кумшо номерыштыже печатлыме кумалтыш
 мутым лудын лектымат , моткоч куанышым . вара шкежат , шочмо верышке
 миен , тыгай мутым палыше еҥым кычал ончышым , но муын шым керт .
 ныл-вич ий ончыч Маняк ялыштына Эрдыган кочана молла ыле , тудо
 колен колтен улмаш . кумалтыш мутын кӱлеш лиймыжым палем гын , ончылгоч
 возен налам ыле .
    ожно мыйын кугезе кочамат ( ковамын марийжын ачаже ) молла лийын .
 тудат шке ушан шомакшым вес тӱняш пеленже наҥгаен . но ӱшан але йомын
 огыл . шукерте огыл удерым нальым : Элымбай павай ила , ушыжо уло
 гын , тудо юмылтымо мутым шарнышаш . ялыш мийымекем , жапым муын ,
 серен налаш шонем . а кызытеш шӱведыш , локтылмо да пӧрылтымӧ мут-
 влакым погенам . икмыняржым колтем . келша гын , кучылт кертыда .
 серыктыше еҥже шке лӱмжым ончыкташ ыш кӱштӧ . санделе кӧ деч возен
 налмым ом увертаре , мутым пуэнам . **4**
    лӱгыштымым пытарыме мут :
    " 77 пачаш мландын ӱмбалныже ший курык . ший курык вуйыштыжо
 ший шун .ик шагатат ик минутышто ший шун дене ший кермычым ыштен ,
 шай кермыч дене ший коҥгам пыштен шукта гын , ший коҥга пундашешыже ,
 шфргишке пыжашым оптен , пыжашешыже муным мунчен , игым луктын ,
 игыж дене ештен илен кертеш гын , тунам иже шаргишке келам пижыктен
 кертышт " .
    локтымым шӧрымӧ мут :
    " 77 пачаш мландын ӱмбалныже заҥгар ер . заҥгар ер пундашыште
 заҥгар шарший . заҥгар шаршийым заҥгар шинча комдышышт дене ик
 шагатат ик минут коклаште семалтен налын кертыт гӱн , тунам иже
 шинча вочшо , йылме пурылтшо " .
    " 77 пачаш мландын ӱмбалныже ший курык . ший курык вуйыштыжо ший
 манара . ший манараште ший черке . ший черкыште кум пырче ший шӱдаҥ .
 ший шыдаҥжым ик шагатат ик минутышто ший вакшеш пыштен , ший шокте
 дене шоктын , ший руаш вочкеш луген , ший коҥгаш кышкен , ший кольмо
 дене луктын , ший кӱзӧ дене шулын , ший теркеш пыштен , ший ӱстелеш
 шынден , 77 тӱрлӧ кочкышым пукшен-йӱктен кертыт гын , тунам иже
 локтен кертышт " .
    теве тыгайрак улыт погымо юмылтыш мут-влак .
    кызытеш чеверӱн !
                        шокшо салам дене
                        Александр Ипаев
    Ижевск ола .

 90 кылымде кован ӱдыржӧ
 Тимофей Батырбаев
 ( Ончыко 1990 : 6 ) **5**
 повесть
    - Леша , уна-влак толытыс ! мий , йылерак капкам поч ! изыпка
 кува , онка деч ойырлен , куан йӧре кычкырале .
    книгам лудын шинчыше эргыже пицын лектын куржо , капкан комдык
 почын шындыш . кудывечышке тарантасыш кычкыман кугу топ алаша
 чӱчкалтен гына пурыш .
    " шамший чӱчӱмыт , - тарантас тыч волышо унам ужын , вик
 тогдайыш рвезе . - а йочашт ... ӱдыр моли ... "
    пӧртӧнчыкӧ лектын шогалше Ӹзыпка кува кидым шаралтен колтыш :
    - шерге унам-влак , пурыза , пурыза ! ынде вученат нойышым .
 сай улыда ? !
    - айват гына , кокай ! - вачешыже чокан сакалтше порсын шовычшым
 тӧрлатылын , уна кува , Шамшийын пелашыже , Пасуло , оза
 ватым шыман ӧндале , шинчашкыже порын ончалалын , изин-кугун
 вычыматен колтыш . - ой , тиде тыйын эргыч ? .. кугем пытеныс !
 лӱмжӧ кузе гала ?
    - Леша , - мане Изыпка .
    - э-э , тугес - Леша ! ынде ушештарышым ... тазалыкет вара ,
 шольым ? ончо-ян , кӧ пеленем толын ? палет , уке ? ..
    тарантас воктене сапым поген шогышо Леша , " ом пале " маншыла ,
 вуйым рӱзалтыш .
    - тиде мыйын шочшем - Фая ... тылат йолташым конденам . туге
 вет , ӱдырем ?
    тарантасыште шинчыше Фая Лешан ӱмбаке шинча ончалтышыжым
 кудалтыш , но нимомат ыш пелеште .
    - шуко кутырет , Пасуло , сита , пӧртыш пурыза ! - имньым
 туарышыла , кӧргӧ йӱк дене руале Шамший .
    Леша уналан полышкален шогылтеш . имне кычкыме жватам поген
 нале , вара вӱта ӱмбач кукшо шудым волтыш да имне ончыко намиен
 пыштӱш .
    - чумал ынже колто , шеклане , - мане Шамший Лешалан .
    - оге-еш , - ыштале тудыжо .
    - полшыметлан тау , - сомылым пытарымеке , мане уна . -
 ынде мыняр ияш улат гала , Алыксий ? ..
    - латкок ийым темышым ...
    - тунам тылат ӱшанаш лиеш ... имньым эскере , йӧра ? - манят ,
 Шамший , тошкалтышым дӱвыртатен ошкыл эртен , пӧртыш пурыш .
    рвезе тарантасым вӱта ончыко шӱдырен намиен кодыш , вара вынем
 гыч кӱртньо тогым дене кышкарлыме пу ведра дене вӱдым луктын ,
 имньым йӱктыш , ончыкыжо шудым , сайракшым , пыштыш , вольыкым
 петыркалыш , коҥгалык пум пуртыш .
 **6**
    тыге шогылтмо пагытыштыже кечат шинче , рӱмбалгат возо . вашке
 пайрем лӱм дене ӱжмӧ уна-влак толаш тӱҥальыч . Лешат пӧртыш пурен
 шогале . тудым ужылалтен , Шамший устелтӧр гыч лекте .
    - ой , родем , молан тарванет ? - йодылдыш Изыпка кува .
    - имньым ончалаш кӱлеш , - шем ӧрышым ниялтен , мане уна .
    - мый онченам : кочкашыжат пыштенам , йӱктенамат , - кумылын
 рашемдыш рвезе .
    - уна , эргым вигежымак ыштенам , манеш . шич , родем , ит
 пуштылане , - изыпка кува унам уэш ӱстелтӧрыш вӱденак пуртен шындыш .
    тулым чӱктымеке , Лешан изажат , Олег , паша гыч толын шуо .
 ӱяҥ пытыше , шӱштӧ гай йылгыжше вургемжым кудаше , пусакыш
 сакалтыш , тыршенак мушкылто , вара веле уна-влак дене лыжган
 саламлалмте .
    ваш шындыме ӱстел йыр чумырген шичмеке , веселан шапырен йӱаш ,
 кочкаш , тӱрлӧ сийым авызлаш пижыч . мӱкш ызгымыла веле шокта .
    Леша , комака воктене шогышыжла , поснак чот шунымо уна-влакым ,
 Шамший дене ватыжым , пеш эскера . кугу шем шинчан , лӧчката
 шемалге чуриян , шем шуян Шамший ( тудым шеҥгечше ял калык "шем
 шӱй " манеш ) рвезылан ала-могай киношто ужмо шучко еҥым ушештара.
 тудын шинча ончалтышыжат шуйытко чучеш : моло пӧръеҥ-влак гай весела ,
 кутыраш йӧратыше огыл , ок воштыл , эсогыл огешат шыргыжал , шем
 шинчапун йымачше йӱштын ончалын , кунам ик гана пелешта . я ватыже ! ..
 куптыргаш тӱҥалше саралге-ош чурийже чеверген . шара шинчаже порын ,
 шыман онча . оҥжым кадыртен гына ошкылалеш , веселан ойлен-воштыл колта .
    Леша нуным тылеч ончычат ужын . эртен коштшыштла пурат ыле .
 икана унала толыныт . аваже нуным поро родо-шочшо семын вашлийын ,
 сийлен , ужатен колтен . вара нуно шкештат аважым да
 Олегым ӱжыныт . " молан вара авай тиде уна-влак дене родым куча ? -
 шонен шога рвезе . - очыни , ала-могай полышышт уло . таче , уна ,
 ӱдырыштымат конденыт " .
    койкышто шӱпак шинчыше Фая , Лешан шинча ончалтышыжым
 шижын , вуйым сакыш . рвезе тогдайыш : ӱдырлан йокрок , тудо йотышна .
 кузерак веселаҥдараш ыле ?
    лач тыгодым уна-влак рызген мураш тӱҥальыч :
                гӱрлалынат-гӱрлалын , кӧгӧрчен толеш ,
                ида рӓнчал шолапеш шочмыжлан .
                тендан декат толде , кӧ дек толам ,
                ида рӓнчал тыге-лай толмемлан ...
    изыпка кува эргыжым ӱжын нале .
    - Леша , музеканет кушто ? шокталтен пу !
    - огым , кай ! - вожыл-айманен колтен , пелештыш тудыжо .
    - шокталте , Леша , шокталте ! - йодыт уна-влакат .
    - Леша-а , музеканетым йоҥгалтарен колто-ян ! . сӧрвалыме йӱк
 дене йодылдыш Фаян аважат .
    Леша ынде веле ишкыште кечыше йылгыжше шем чиян , ош клавишан
 тальянрыжым нале . ик пагыт вожылынрак шинчыш-шинчышат , марла
 муро семым шокталтен колтыш . уна-влак шулен колыштыт .
 музеканче воктене шинчыше Фаят чулымеште , лишкырак лие .
    - Айда , адак шокто ! - манеш ӱдыр ныжыл йӱкшӧ дене , шкеже
 тальянкын шийын-шӧртньын чолгыж шогышо полдышыжо-влакым ласкан
 вудыматен ниялткала .
    - молодец , Леша ! пеш кертат улмаш ! шокталте адак ! шокто ,
 ит янындаре , - таратат уна-влак .
 **7**
    рвезе , музекан кӧрыкшым чотрак шупшылын , куштымо семым чон
 почын шокталтен колтыш . сылне сем дене нӧлтшӧ кумылан уна-влак
 ӱстелтӧр гыч вужге лектыч , поче-поче шогалын , кандырам пунымыла ,
 чӱчкалтен пӧрдаш тӱҥальыч . куштен нойымеке , нуно , рвезе
 гармоньчылан таум ыштен , уэш веран-верышкышт шинчыч , сийым тамлаш
 пижыч .
    - Фая , ӱдырем , ужат , колат , Леша кузе шоктен мошта ! - пасуло
 вычыматен нале . - молан ӧрын шинчет ? усталыкетым ончыкто тыят !
    - чынак , ала муралтен пӱэт ыле ? - йодылдыш Изыпкат .
    ӱдыр пуйто тидым веле вучен . аваж воктеке миен шогалят , изи
 оҥгыр гай йӱкшӧ дене ныжылглын , чонешак логалтен муралтыш .
 семжылан кӧра мутшат тап толын - шочмо-кушмо элым , поро авам
 сагыныме нерген ямлын муралтыш .
                пӧртӧнчыл-лай ончылно ший меҥгет ,
                ит эҥертал , аваем , когаргет .
                йӱлалат гынат , когаргет гынат ,
                тый кӱлешет годым мый ом лий ...
    Фая мурен пытарышат , комака шеҥгек куржын пурыш : очыни ,
 вожыльо .
    пайрем пелйӱд мартенак шуйныш . шер теммеш кутырышт , мурышт ,
 куштышт . уна-влак шаланыме деч ончычак Лешам омо пызыраш
 тӱҥале . тудо гармоньжым ӧндал возо , кузе мален колтымыжымат
 ыш шиж .
    окна гыч вочшо тура кечыйол чурийжым ниялтымеке помыжалте .
 шинчам почде колышт кия . шып ,нимогай йӱкат ок шокто . омыжым
 шарналтен колтыш . пуйто сад коклаште коштеш . олмапу пеледыш
 ӱмбалне сар шӱшпык чоҥештылеш да , лыкын-лӱкын шуйдарен, сылне
 мурым мура . Леша шӱшпыкым йӧратен ончен шога . кайык мурен
 пытарышат , ала-кушко чоҥештен кайыш , йомо ...
    теве кызыт , помыжалтмеке , рвезе шӱшпык семым шарналтен кия .
 " эх , тиде семым шокташ тунемаш ыле ! - шона семынже . - шого ,
 шого , вет тиде шӱшпык сем огыл а Фаян , саде ӱдырын , мурыжо ! "
 Леша шинчажым почо , кынел шинче . пӧртыштӧ нигӧат ок кой . "куш
 каен пытеныт ? .. "
    - авай !
    - мо , эргым ? - изыпка кува вик помыжалте .
    - уна-влак кайышт мо ?
    - кайышт ... тый мален кодыч .
    - Фаят кайыш ?
    - кайыш ...
    рвезын чонжылан лапкан чечын колтыш ...
                          2
    тидын деч вара ятыр ий , толкыналтын , лӱшкен , шканже корным
 почын йогышо вӱдла эртен кайыш . Леша луымшо классыште тунемаш
 тӱҥале .
    ик мотор шыже кечын , колхоз гаша иземмеке , изыпка кува тутло
 чесым ямдылкалаш пиже .
    - адак могай пайрем , авай ? - йодо Леша .
    - шамший чӱчӱч унала ӱжеш , - мане аваже .
    - могай шамший ?
    - ала пошкудо ял родетым мондышыч ?
    - а кӧ тудо тугай ? - Леша шыдешкыме гай лие .
    изыпка эргыжын шинчашкыже шылталышыла ончале .
    - икмыняр ий ожно , шарнет , ватыже да Фая лӱман ӱдыржӧ
 дене уна лийын каен ыле ...
    - я-а ...
 **8**
    рвезе ушыж дене пошудо ялласе родо-влакым шерын лекте . но
 тыгай лӱман еҥым трук гына ушештарен ыш керт .
    - от шарне мо ? - мане аваже . - лач тунам , шыжым , меат
 нуным унала конденна ыле . ӱдыржӧ , шарналте-я , мурымат
 муралтен пуыш . ну , ынде ушештарышыч ?
    тудын ончылно , тӱтыра вошт толын лекшыла , изин-изин шем
 шоптыр гай шинчан , шем ӱпан ӱдыр койылалтыш . а вара
 пылышыжлан тудын пеле ойган мурыжо солныш .
    шонен-шонен , рвезе тумбочка ӱмбалне шинчыше гармоньжым
 руалтыш . гармоньым кодшо кеҥежым изаже налын пуэн . шокташ
 тӱҥале - сем лектеш . но ала-можо ок келеше .
    - унала мыйымат налат ? - шыргыжалме йӧре йодо Леша .
    - тый дечет посна омат кае ! .. руштын шуҥгалтам тын , мыйым
 кӧ сакла ? - мыскара йӧре ыштале Изыпка кува .
    ... пайрем водын мланде кӱр гай топланен кылмен шинче . эрдене
 пушкыдо мамык гай ош лум возо . Олег теран имньым кычкен кодышат ,
 аваж ден шольыжым унала ужатен колтыш .
    - йот ялыште , йот калык коклаште сайын коштса ! - маньыч
 ужатышыла Олег ден ватыже .
    корнышто Лешан чонжо каньысырланаш тӱҥале . тудо шонкала :
 "кузе вашлийыт , иктаж йоҥылыш лийын ок кае ? чылажат сай лиеш
 гын , йӧра ыле ... а Фаяже ... ынде кугу ӱдыр лийын шогалынс
 чай ? вет шым ий эртен ...
    шамший капка ончылнак вучен шоген ала-мо ? тудо , ӱна-влакым
 мӱндырчынак ӱжылалтен , капкам комдык почын шындыш . шога теве
 тудо кудывече покшелне , шола кидпӱанешыже ош шовычым сакен .
 изыпка куван тер гыч волымекыже , сурт оза шем пондашыжым ниялтен
 колтыш , шке семынже мугыматен юмылтен нале да ӱдырамаш
 шӱйыш ош шовычым сакалтыш . ӱмбалныже ошо деч ошо , сылне марий
 тӱран тӱвыр , шем шароваржым кем шулыш йымак чаткан гына поген
 шуралын . лешам , кугыеҥла йӱштынрак саламлен , вуй савалтен
 вашлие . нуно адакат коктынак ( ынде Шамший рвезылан полша )
 имньым туарышт , кочкаш пыштышт да пӧртыш пурышт .
    топката кап-кылым чуемырен кушшо Лешам , пагалыме уна шотеш
 ужын , аваж воктенак тӧрышко шындышт , шунен-шунен сийлаш тӱҥальыч .
 рвезе ынде ожсыж гай ок вожыл : кутыралтен колта , мыскарам
 ышта , лыжган воштылалеш .
    " а Фая кушто ? - чесле сийым авызлен шинчышыжла , чытамсырланен
 шонкала тудо . - тиде уна-влак тӱшкаште мо вара ? мыйым ок
 пале але шке ынея палдаре ? ... "
    - Леша-а , шольым , мо шӱлыкан койын шинчет ? от коч , от йӱ ...
 пукшен-йӱктен она мошто ала-мо ? - порсын гай йылмыж дене вычымата
 Фаян аваже , рвезе дек толын шогалын тупшо гыч ласкан вӱчкалтале .
    лач тиде жапыште омса почылт кайыш , Леша чурк лийме гай верже
 гыч тарванен колтыш . уна-влак шинчаштым толын пурышо ӱдыр
 ӱмбаке виктарышт . " фая ! " - шоналтыш рвезе .
    - мо кужун коштат , ӱдырем ? - пасуло Фая дек чӱчкалтен гына
 миен шогале . - уна-влак шаҥгысек вучат . палыме лий : тевыс Леша ,
 тӱдын аваже ... палет чай ? монденат ала ? мый тылат эре ойлем ыле
 вет ...
    ӱдырамаш марийже , Шамший , ӱмбак шекланенрак гына ончалале .
    кӱын шушо , шем тушан кечывӧрдем гай чуриян , йылгыжше шем
 шинчан тиде ӱдыр картинка гане койын шога . ӱмбалныже чийыме
 канде кофтыжо да маке пеледыш тӱсан юбкыжо нарашта вияш капкылжым
 йомакысе семын сӧрастарат .
    Фая кенета чеверген кайыш . ончыч Изыпка кувалан , вара Лешалан
 шыма , пушкыдо кидшым шуялтыш , порын саламлалте .
 рвезын могыржылан шокшын-шокшын чучын колтыш , чурийже ,
 **9**
 пылышыже трук гына ырен кайыш , йылаш тыҥале . ӱдыр ӱмбак ончалалын ,
 тудо уэш шым ий ожсо пеле ойган мурым ушештарыш . тиде сем ала-кушеч
 тора гыч , пич чодыра лоҥга гыч , йоҥгалтмыла , пылышыжлан солна ,
 кумылым лывыртен тарвата , но муро савыртышеш шӱртнен кӱрылт кая .
    " эх , жал , мурыжым монденам , чечас шокталтен пуэм ыле ! тек
 Фая тугодсым - чылажымат , чылажымат ! - шарналта ! тунам ала
 тудат чытен кертде муралтен колта ...ялак ик гана колам гын , товатат ,
 нигунам ом мондо " , - ыштале семынже Леша . ала кӧргӧ шонышан
 рвезын кумылжым савыраш манын , ала вуйыш кайыме куат дене
 Шамший тудлан каласыш :
    - йыгыт , шокталте-ян гармонетым !
    - а мо , лиеш ! - мане рвезе да ӱстелтӧр гыч лекте .
    ямлын сургалт кайыш пӧрт кӧргӧ ший йӱкан гармонь сем почеш , вара ,
 вӱд ӱмбалне ковыраланен ийын толшо йӱксӧ семын , ныжылге , куатле
 семан марий вальс йоҥгалт лекте . леша кумыл нӧлтын шокта , парняже-
 влак модмымат ок шиж . коклан-коклан тудо куан дене Фаян йӱлышӧ
 шинчашкыже ончалалеш . я ӱдырын шинчаже - пундашдыме , яндар ,
 волгыдо кава ! сем почеш лывырге ломбо гай капше лайген кушта .
 рвезырак уна-влак , чытен кертде , пӧрт покшелне пӧрдаш тӱҥальыч .
 тымартен шыпак шинчыше руш унат , ӱдырамашым выдалтен , лайык гына
 савырнал колтен кушта .
    гармонь лыпланымеке , Пасуло кумыл нӧлтын мане :
    - ынде Фаялан черет . шарнет , ожнат ончыч Леша шоктыш , вара
 тый муралтышыч ? .. ӱсталыкетым ончыкто-я адакат ! мо дене мемнан
 ӱдырна кем , а ? ..
    Фая тиде ганат ыш юватыл , ыш кумалтаре , шӱлышым погалтен
 муралтен колтыш :
                сагындарыш волгалт толшо ӱжара ,
                аваемын эркан кынелтымыже .
                каем ынде шочмо-кушмо элышкем ,
                йӧраталме аваемын кӱдыкшӧ ...
    теве тудо , кумылым тарватыше , уло шӱм-чоным шулдыраҥдыше
 муро ! ожно Леша тиде мурын мом каласымыжым умылен шуктен огыл .
 а ынде чыла раш : мутшат , семжат .
    пайрем уэш талышныш . весела кумыл дене шулдыраҥше Изыпка
 куват чытен ыш керт , тошто годсо мурыжым муралтен пуыш .
 семжым колыштын , марий кува мура манынат от шоно . тудын почеш ,
 пӧрт пырдыжым сургыктен , Шамшият мӱгыралтыш .
    уна-влакын руштын шумекышт , Фая Лешам вес пӧлемыш ӱжын
 лукто .
    - ончо , тыят тыге ямлын шоктен моштет улмаш ! - ныжылгын
 мане ӱдыр , но йӱкыштӧ ала-могай кӧргӧ шонымаш шижалте .
    Леша пычкемыш вошт ӱдырын йӧратымаш тул дене ылыжше шинчажым
 ужеш , но вашмутым туэн ок керт , кумылжо ала-мо дене кепшылалтын .
 тудын пылышыштыже алят ӱдырын мурыжо йоҥга . гармонь кылжым вачыж
 гоч кудалтышат , Фаян йӱкшылан келшыше аккордым кычал муо , вара
 эркын , шӱмешак витарен , тиде гана чынже денак тудын мурыжым шокталтыш .
    - ой , пеш колтетыс ! шокто адак , шокто ! кунам тунем шуктенат ,
 Леша ? - ӱдыр , рвезын вачышкыже вуйжым эҥертен , пылышышкыжяк
 ойла .
    - шым ий ожно , - малдыш Леша да угычын , ындыжым семым ямлын-
 ямлын шуйдарен шокталтыш .
    фая сем мучашым яндар , оҥгыр гай йыкшӧ дене авалтен налын гына
 шуктен ыле , кенета , кӱдырчӧ рашкалтымыла , Шамшийын шыде кӱжго
 йӱкшӧ шергылт кайыш :
 **10**
    - фая , мом тыште шогылтат ? ! .
    кумылеш пыжашым опташ тӱҥалше муро сем руал кудалтыме семын
 кӱрылт возо ...
    - леша , йӱ кеч ик коркам , авай кӱшта ! - шинчавӱд дене ташлыше
 шинчаж дене порын ончалалын , ӱдыр рвезылан шӧртньӧ шӱдышан чаркам
 кучыктыш .
    але марте чӱчалтышымат умшаш налдыме рвезе Фаян йыштак конден
 кучыктымо изи сӧрал атысе аракам пундаш кошкымеш йӱын колтыс . ик
 пагыт уна-влакын лӱшкымӧ йӱкыштым колышт шинчыш-шинчышат , Леша ,
 кумылжо савырнаш тӱҥалмым шижылалтен , тӱгӧ лекте .
    пулдырышто оза ала-мом пеш кутыра . рвезе туштак аважын йӱкшым
 палыш . коктын пеш ойласат .
    - эргыч , ужамат , ӱдырем пелен шӱраҥышташ толаша ! мый тидлан
 тендам унала ӱжынам мо ? ..
    - ой , шамший шольым , молан тыге ойлыштат ? сулыкан лиятыс ...
 - шокта Изыпка кува .
    - каласе эргычлан , шкенжым кучыжо ! .. ато ...
    - оккӱлым ойлыштат , шольым ... ой , ымо серлаге ! - шке
 семынже вӱдылын , Изыпка кува оза почеш пӧртыш пурыш .
    Леша верыштыже кӱэмалт шога , шке пылышыжлан ок ӱшане .
 Kенеташте мом ышташат ок пале . кудывечыш лекте .
    каваште , ямлын чӱчкен , чолгыж-модын , шӱдыр-влак йӱлат . ош
 вӱргемым чиен шогалше мланде , пычкемыш йӱдым сеҥаш тӧчен , кавашке
 волгыдым шара . юж яндар , тымык .
    рвезе ялже могырыш ончал колтыш , да тунамак чонжылан йӧсын ,
 путырак кочын чучо . " мом кычалын толынам ? ик шочшо родемым ?
 ныжылге мурым ? але мотор ӱдырым ? .. ок кӱл мыланем тыйын ӱдырет ! ..
 пиалан лий , Шамший ! "
    тудо уэш пӧртыш пурыш , аважлан шыпак ала-мом каласыш , вара
 гармоньжым руалтен лектын кайыш .
    уремыште пыртлан чарналтыш . " кушто тудо ила ала ? - шоналтыш
 школышто пырля тунемме йолташыж нерген . - Очыни , кызыт
 клубышто . садак муам ! "
    гармоньым тупеш сакалтен , клуб могырыш тарваныш .
    - Леша ! .. Леша , шого ! - шортшаш гай йыкым колеш тудо
 шеҥгелныже . тиде - Фая .
    но рвезе савырненат ыш ончал , писын , писын ошкыл колтыш ...
                          3
    ямле кеҥеж кечын Леша Йошкар-Ола гыч пӧртыльӧ . тудо
 музыкальный училищын кокымшо курсшым тунем пытарыш .
    ик кастене , уремыш каяш ямдылалт шогышыжла , кенета радио
 дене колеш :
    - колыштса , верысе передачым тӱҥалына . таче ялысе
 художесевенный самодеятельностьын концертшым йоҥгалтарена .
    - оҥай ! - малден , рвезе вуйысо картузшым налят , репродуктор
 ваштареш миен шогале .
    ончыч партий нерген йоҥгыдо марий муро шергылте . хор мура .
 вара ала-кӧ пеш устан почеламутым лудын пуыш . почешыже диктор
 увертарыш :
    - а ынде мемнан колхозын ик тале дояркыже да уста мурызыжым
 колыштса . кӧ тудо - муралтымыж гычак пален налыда !
    йоҥгалте , кумылым кӱрыштын , оҥгыр йӱкан ӱдырын мурсескемже !
    - тиде Фая ! - уло кӧргӧ вий дене пуйто кыжкырал колтыш
 Леша . мален кийыше аважат чурк лийын кынел шинче . коктынат
 пылышым шогалтен колыштыт :
 **11**
                ош Виче воктен ик кошт шонкален ,
                " мондалын дыр ынде " маным ит шоно .
                кузе мондем шочмо-кушмо элемым ,
                йӧраталме поро таҥемым ...
                кузе мондем шочмо-кушмо элемым ?
                тушан шуаралтын рвезе пагытем .
                сагындарыш Виче воктенысе омыж ,
                йогылдалше йӱштӧ памаш йӱк ...
    шӱмеш логалше калык мурын толкыналт иймыж семын рвезын
 ушыжо эртышым , чон кӧргыштӧ кӱчымым эше рашынрак да рашынрак
 ушештара . тудын шинча ончыкыжо уэш шем шоптыр гай шинчан
 нарашта ӱдыр толын шогале , пуйто тудо таче лӱмынак йолташыжлан
 мура . Лешан шӱм-кылже лыкын-лыкын тодылалтын пудыранаш тӱҥале .
 осал Шамшийым усыш налдеак , пӧрт гыч лектын куржо . куржо
 Фаямыт ялышке ! рвезе еҥлан вич меҥге торалык мо , ман ! монден
 ынде тудо ожсо кочо ӧпкемат ...
    ... кӱ дене чоҥен шындыме Культура пӧрт . кугу окнала гыч
 электротулын волгыдыжо мӱндыркӧ шарлен .
    Леша йоҥгыдо залыш юшт пурен шогале . эн покшелне пар-влак
 пӧрдыт . нуно шукын улыт . вальсым куштат .
    куштен чарнымеке , ала-кӧ кычкырале :
    - гармонистна ноен ... кӧн черет , шокталтыза !
    иктат ок тарване . тыге ик-кок минут эртыш дыр . вара чылан
 ӱжыт : гармоньым пошкудо ял рвезе , Леша , кидыш налеш , ончыч
 эркынракын , вара , уло мастарлыкшым ончыктен , палыме семым -
 Фаяным - йоҥгалтараш тӱҥале .
    палыдыме еҥын шоктымылан южыжо икмагал аптыраненрак шинчыш ,
 но ныжылге , шочмо калыкын кумылжым почшо марий вальс нуным
 шке толкынешыже авалтен наҥгайыш . пар-влак ракатланен , вуй
 аҥыргымешке , пӧрдыч . музыка чарныш . гармоньым шоктышо рвезе
 ончык толын шогалше ӱдыр , шем шинчасортаж дене семален ончалын ,
 шӱм вошт ласкан мане :
    - Леша !
    - Фая ! - кынелынак шогале рвезе .
    ... кавам вудака сур пыл леведын , касвечынла , пӱтырналтын ,
 оварен кӱза . коклан-коклан волгенче волгалт кая , да почешыже
 кӱдырчӧ мӱгыралта . юалге мардеж шыдешкен тарваныш . ужар пушеҥге-
 влак выж да выж парчаштым рӱзат . ял мучаште шуцко йӱкын пий
 опталта . опта , опта да йыҥысыме йӧре урмыж колта . тополь
 вуйлаште корак-влак логар йӱк дене каркалат . нуным йӱд рӱдыштӧ
 пыжашышт гыч , очыни , вуянче мардеж поктен луктын .
    - мыйым монденат дыр , шонышым , - ойла Фая кайыме корнышто ,
 Леша тудым кидпӱан гыч ласкан куча .
    - да , монденам ыле , - ышталеш рвезе , - но вот таче мурет
 шарныктыш , да мый вик тый декет чымалтым .
    - мый тыйым , Леша , эсогыл ик татланат монден омыл . йӧратыме
 муремым шуялтымем тачат сайын шарнем . шанге марий вальсетым
 кольымат , семынем нюсленак нальым . чынак !
    шыве-шаве йӱр йогаш тӱҥале . Леша ӱдырын ваче ӱмбак шке
 плащшым сайын гына келыштарен пыштыш .
    - нӧрет , лишкырак лий ...
    Фая , йӱр деч шылшыла , рвезе дек пызныш , тудыжат ыдыр пелен
 лияш тыршен лишеме , тыголым шӱмжо чотрак кӱлткаш тӱҥале , уло
 капше , кӧргыжӧ ырен-ылыж кайыш ...
    - молан тунам нимом ойлыде куржыч ? - мане Фая . - мый почешет
 кычкырышымат , шыч кол . ала ӧпкелышыч , ала-мо ...
    - вес гана ойлем , йӧра , Фая ? кызыт итак йодышт ...
    волгенче уло тӱням волгалтарен колтыш . дӱвыр-р-рӱшт ! шоктен ,
 кӱдырчӧ рашкалтыш . Фая Лешам эше чотрак ӧндал шындыш . йӱр
 леҥеж дене опталмыла йӱраш тӱҥале .
 **12**
    - айда мемнан деке , пӧртыш , а ? - мане + фая .
    - уке , она пуро ...
    - молан ? ачай деч лӱдат мо ?
    - ом лӱд . сай огыл .
    - кай , тыге нӧрен шогена мо ? Айда пурена . ачай мом ышта ?
 садак поктен ок лук .
    - айда , йӧра тугеже , - кидым лупшале Леша .
    нуно кудывечыш шыпак пурышт , пӧртӧнчыкӧ кӱзен кайышт .
 шинчаваш лийын , шем пычкемыш вошт икте-весыштым ончен шогышт-шогыштат ,
 Фая олян гына омсам тӱкалтыш .
    пӧртыштӧ тул чӱкталте . шамшикй , кокыралтен , пулдырышко
 лекте .
    - кӧ тушто ?
    - ме , ачай !
    - кӧ ? кӧ дене улат ?
    - унам кондем ...
    - тыгай пелйӱд жапыште могай уна лиеш !
    тудо пулдыр тӱкым нале .
    Фая ден Лешан волгыдо пӧлемыш пурен шогалмекышт , Шамший
 ӧрмалген колтыш .
    - Леша ? Алыксий ? .. кушеч тыге ? ...
    - клубыш толынам ылят , йӱр авырыш ... - ыштале тудыжо .
    оза куват помыжалте , кынеле . ожсыж семынак , порын саламлалгын ,
 ласкан кутыралтен колтыш , ший самоварым шындыш .
    кутырен , чайым йӱын , ятыр жапым эртарышт . йӱр эртен кайыш .
 кава яндареште . Леша мӧҥгӧ тарваныш .
    - кушко тыге йӱд-пелыште кает ? воч да мале , эрла тарванет , -
 мане  Пасуло .
    - корнан еҥым молан чарет ? - оза куважлан сырен . - мӱндыр мо ?
 йолташыже-влак дене пырля кайымыже шуэш дыр ?
    - мый ужатем , - чийышыжла , кутыра Фая .
    - йӧра , уке гын ужате , - келшыш аваже .
    пиалан каче ден ӱдыр вӱдым , лавырам ончыде ошкылыт корно
 дене , шӱмышт келге йӧратымаш тул дене койын ыра . тыгай годым
 ӱдыр-каче чон пышкемалтеш , кӧргӧ кумылым почын , келанымеш
 кутыралтен колташ эрыкым ок пу . нуно ала-кӧн пӧрт леваш йымалан
 шогальыч . ӧндалалтыч . урем мучаште шаҥгысе гаяк пий опта , урмыжеш .
    - адак толат , Леша ? - йодо Фая .
    - толам ... можыч , эше эрлак ...
    - мый тыйым кечын вучаш тӱҥалам , йӧра ?
    - Фая , колышт , мом тылат каласем ... тиде мыйын шӱм каҥашем ,
 - мане тудо .
    - ойло , ойло ... - ӱдыр колышташ ямдылалте .
    - тый кызыт сай доярка улат маныт , туге ?
    - ала сай , ала уда . шкежат ом пале ...
    - но , шижат , тыйын талантет йомеш , - келгын шоналтыме йӧре
 кутыра рвезе . - тыгай йӱк дене , тыгай усталык дене тый , палет ,
 могай данле мурызо лийын кертат ыле !
    - вара мом ышташ ? каласе ... - кугун шӱлалтыш Фая .
    - тунемаш кӱлеш , вот мо .
    - ой , Леша , Лешик ! .. мый пеш тунемнем да ... - шӱлыкын
 мане ӱдыр . - ачай ок  колто .
    - ачатым савырен кертат , - ӱшанлын пелештыш рвезе .
    - кузе ?
    - артистын пиалан корныжым сӱретлен пу ... - шонкален гына
 ойла Леша . - ну , мутлан , тыге ... данле артисткын ачаже лият
 ман . хе-хе-хе...
    - ха-ха-ха ! - воштыл колтыш ӱдыр . - ну вет чиялтет , Лешик ! ..
    - ӱйлыде-мӱйлыде , нигушто ок лий , - ыштале Леша . - ну вот ...
 кумылет лиеш гын , Фая , тениялк , теве кызытак , тунемаш каяш
 лиеш ...
 **13**
    - кай , кузе туге ? - ӧрынак колтыш Фая .
    - уфаште филармоний пелен консерваторийыш пураш ямдылыме кокияш
 курсым почыныт ... на теве , адресше . мый теҥгече гына возен
 налынам . каяшак тырше , йӧра ? колышт мыйым , пожалыста , Фая ...
    - тау , Леша , кугу тау ! ..
    - кӱлеш гын , мый тыланет полшем . кутырен келшышна ? - тудо
 ӱдырым шке длекше лишкырак ыштыш .
    - келшышна , Лешик ! ..
    пыл кокла гыч тылзе ончале . тӱня пыртак волгалте . кенета Фая,
 тылзе лекмым гына воучышыла , Лешам чот ӧндал шындыш . шоныде-
 вучыде , рвезым чоп супшал колтыш . икмагал , ӧрын-аптыранен ,
 тарваныде , шып шогыш , вара мане :
    - чеверын , Леша ! вескана ужмешке ! ..
    - чеверын , Фая . мие мемнан декат , мый тылат икмыняр книгам
 пуэн колтем .
    - тау , Леша , миен шуам ...
    тылзе ынде адакат пыл коклаш пурен йомо , шӱлыкан пычкемыш
 тӱням авалтыш . ӱрем лукышто пий-влак , ала-кӧм шижын , пеш оптат ,
 чытамсырланат .
    ял мучаш кӱвар дек шушаш годым Лешан ончыко кум рвезе лектын
 шогале . вик корным авырышт . шке руштшо улыт ала-мо ? тамакым йыгылат .
    - мый шупшмаш уке , - мане Леша , "тиде арака пушым шарыше
 йыгыт влак деч порым вучыман огыл чай " манын шоналтен аралалташ
 ямдылалте .
    - мом тыште кычал коштат , а ? - каралтыш иктыже , эн кугу ка-
 панже . - вуетлан кӱлеш мо ? на теве тылат !
    садет Лешам пызльоп совен колтыш . тудыжо нерен-монь ыш шого ,
 оҥ йымачше чот шуралтен йымыктарен пыштыш . тыге лийын ыле , весыже
 мушкынден пуыш , вара кумшыжо кержалте . рвезын уш шаланаш тӱҥале ,
 эше ик гана вуйжо гыч шелын пуымеке , "ӧ-ох ! " манын , ночко
 мландыш улнен шуҥгалте .
    ... каваште мотор эр ӱжара нӧлтеш . ялыште , икте-весышт дене
 таҥасышыла , агытан-влак мурат , нералтыше тӱням помыжалтарат .
    Леша изиш ушым нале , коеш . тудлан кызыт тугай сӱрет конча .
 пуйто ала-могай пайремыште , ӱстелтӧрыштӧ , шинча . Pӧрт тич
 калык . чылан мурат , лӱшкат , кычкырат . нунын коклаште шем
 пондашан Шамшийын тӱсшӧ койылалтыш . вара тудо кужу шем кишкыш
 савырныш , кадыргыл почаҥаш тӱҥале . Лешам пеш чӱҥгалнеже .
 но вара семын кишке йомо . кенета Фая толын лекте . тудо алакушеч ,
 воштылын , кече гай шыматен да йӧратен ончен , ваштарешыже ямлын
 тошкал ошкылеш . Леша шинчам почо гын - иктат уке ,
 йырваш - пычкемыш . тудо комдык кия . каваште йӧраш вашкыдыме
 шӱдыр-влак чин-чын-вунчын чолгыжыт . ик шинчаже ок уж , тудо
 вӱрвузык лийын , пуал шинчын . вуй пеҥеш , пылыш мугыра . теве
 Леша кынелаш тӧчыш , но эҥыралтен , уэш йӧрльӧ - кыралтше кап
 кокша гай коржеш , чылт тӱҥын . вийым погалтен кынел шинче , мо
 лиймым радамлен шарналташ тӧчыш .
    - да , тиде Шамшийын пашаже , моло огыл , - мане йӱкынак . -
 тудо мыйым , очыни , пушташак шонен , еҥым кыраш тарлен колтен .
 йӧра ! ончена эше ...
    кече лекшаш лишан тудо суртышкыжо миен пурыш . ижыпка кува
 эргыжым вигак ыш пале . вара веле , " ой , эргым , мо лийынат ? ! "
 манын колтыш , шӱйышкыжӧ миен кержалте .
    - авай , Шамший родет теве тыге сийлен колтыш , - мане кылмен
 оралгыше йӱк дене Леша .
    - ӱ-у , керемет тӱшка ! - йырымлалтыш Изыпка кува . - мом
 нуно ыштылыныт , а ? пуштнештак улмаш мо ? айдеме тӱсет кодын
 огылыс , эргым ! эй , калтакшат !
    аваже эргыжын кушкедлыше плащшым кудашаш полшыш .
 **14**
    - йӧра , авай , ит пуштылане , - изиш лиймеке , ала-мом семынже
 вискален , мане Леша . - тый вот лучо каласе : кушто тый тыгай ир
 еҥым муынат ? молан шем кишкым родо шотеш кучет ? мый тидым кызытат
 ом пале ...
    изыпка кува эргыж воктеке кыштак толын шинче .
    - ойлем , эргым , ойлем , - ушештарылын шинчышыжла мане . -
 колтышт ... тидлан ынде шуко ий эртен . тый тунам кок ияш гына
 улат ыле . икана кеҥежым ме тый денет коктын пошкудо ялыш каяш
 лекна . тый кидыштем улат ... туге ... ракатланен ошкылына .
 Шамший чӱчӱч , ой , мом ойлем , саде Шамший - шем шӱй ! - имне
 дене поктен шуо . орваште куваже кия ... Азам ышташ тӱҥалнеже
 улмаш , очыни . район больницыш каяш лектынытат , ӱдырамашын мо ...
 пагыт шуын шол . Шамший мыйым сӧрвалаш пиже : "юмо да тый лий ,
 манеш , кувандайлан полшо ! .. " ну , мый мо ... шым отказе шол .
 кузе шӱкалат : ала аваже ала азаже азапыш логалеш . чон вет тудо !
 ушдымо Шамшийже пеленже нимом , шатын , налын огыл . эсогыл каче
 уке . йӧра , аза шочо . ӱдыр ... уна , саде Фаят ! ..
    - Фая ? ! - ӧрын колтыш рвезе .
    - туге , Фая ... лӱмымат шкеак пуэнам , - умбакыже кутыра Изыпка
 кува . - ынде мом ышташ ? кылымдым пӱчкаш кӱлеш вет ... мый ,
 ӧрын шогыде , кылымдым пӱен дене пурын кӱрльым ...
    - тугеже тый Фаян кылымде коваже улат ? - Леша шыргыжал
 колтыш .
 вот садыге , эргым, мллый кылымде кова лийым , - веселан мане
 аваже . - тиддеч вара мыйым Фаян аваже ок кудалте ... тышечынак
 тылат эҥгекше перныш ала-мо ? .. - йыҥысалтыме йӧре кошартыш мутшым
 Изыпка кува .
                          4
    кум кече эртыш , Лешан пуал заҥгаргыште сусыржо-влак рыяш
 тӱҥальыч . тудо кум кече почела киенак эртарыш , нигушко ыш лек .
 но кушеч дыр Изыпка куван изи эргыже кыралтме нерген увер шошо
 мардежла ал мучко шарлыш . рвезылан йолташыже-влак " кырыше еҥвлакым
 кычалаш , нуным судыш пуаш кӱлеш " манын темлат .
    - уке , ок кӱл , мый шке титакан улам , - кидым лупшалеш тудыжо ,
 но рашыжым нимом ок ойло .
    нылымше кечылан Изыпка кува Шамшиймыт деке миен толаш лие .
    - нотак коштын савырнем , мом ыштыл кият ? исак лӱдыктем ,
 пеш ынже тӧрштыл саде шем шӱй ! - шыдыжым луштараш тӧчыш тудо
 изирак эргыжлан .
    Леша аважым ыш чаре . " Фаян нерген ала иктаж уверым конда ? "
 - шоналтыш семынже , да шӱм-чонжо пыртак шулыш , коеш ...
    - ончал , Шамший , кылымде коваже толеш ! - пӧртыш пурен
 шогалше Изыпкам ужылалтен ,васаралтен колтыш Пасуло .
    йӱын веселаҥше оза , куштылгын гына тарванылын , Изыпка кувам ,
 кидпӱанже гыч руалтен , ӱстелтӧрыш пуртен шындыш .
    - кызыт гына уна-влакым ӱжатышым , - ыштале , - варашрак
 кодыч . вурсен коштат ала-мо ?
    - ук-е , молан вурсем лие-еш ! - изыпка кува ньыге-нюге кумылжым
 ынеж шижтаре .
    мут гыч мут лекте , кутырлакаш пижыч .
    - мый осал уверым колаш тӧченам , - чоянрак ончалын , малдыш
 Шамший . - Леша шольым кырен коденыт , маныт . чын мо ? мо тушто
 лийын каен ?
 **15**
    - туге шол , шольым , ала пушташак шоненыт улмаш , ала-мо ? -
 шоктыш ойганыше йык дене Изыпка кува . - теве кызытат тӧрланен
 ок керт , эре кечкыж кия . вуйжым чот переныт ...
    - кӧмыт тыге осалланеныт ? пален налын , уке ? - шекшынчеш
 Шамший .
    - палымыже ... палем манеш , - шоналтен гына ойлаш тырша
 Изыпка кува . - судыш пуынеже . тарлен кырыктеныт манын , ойлат .
 " тарлышыжымат палем " , - манеш .
    тиде мутым колмеке , оза пӧрт мучко тыш-тыш коштын савырныш .
    - мыят изиш колаш тӧченам , - ыштале вара , - Фая дек
 шӱраҥыштше рвезе логалтен , маныт .
    - Фаян качыже ?
    - туге ... ӱдырем почеш ындэ шукертсек куржталеш . мыят тений
 шыжылан Фаям марлан пуаш келшенам . веҥе лийшашем теве тачат ,
 толын , аракам йӱктен кайыш . тыгеже , кадырле кокай , эргычлан
 каласе - ӱдыремым ваҥен ынже кошт . тудын урвалтым руалташ точен
 куржталмыжлан верчак кыралтын . пуштынат кертыт ыле ! нунылан
 мо ! шӱвал шындаш веле ! .. - Шамшийын умша гыч шӱвылвыд шыжа
 веле .
    изыпка кува пыртак лывыжгыме гай лие .
    - мый мо ... мом ыштен кертам ? - ӱҥышын мене тудо . - ӱдыр
 ден каче шӱмештымыт гын , кумылышт ваштареш каяш ок йӧрӧ ... тек
 келшат айда ...
    - мом ойлыштат ? ! - оза ӱстелым рошт мушкынден колтыш . -
 ала ӱдыремым туларташ толын шинчыч ? а ? лек тышеч ! пшол вон !
 мый тыйын малаетлан ӱдырем ом пу ! кӧгӧрчен ден ола корак нигунам
 пар огыт лий ! умылышыч ? ! .
    комака воктене Пасуло чытырен шога , пелешташат ок тошт .
 чурийже ошемын , очыни , тудымат марийже пӧрт мушкыш олмеш ужеш ,
 тӱрлӧ семын мыскыла , лӱдыктылеш .
    изыпка кува ӱстелтӧр гыч лекте . тудат , лӱдын-айманен , " ынде'мом
 ышта гын ? " манын , аптыранен шога .
    - кылымде ковам тӱкаш веле огыл , тӱдлан торжа мутым каласаш
 язык , - шомакым лукташ тошто тудо . - юмо шкежак тыге кӱштен .
 Шамший , сулыкан лият я ӱдырет иктаж-могай ойгыш логалеш , -
 мане кӧргӧ вий дене Изыпка кува .
    шамший ыххы ! ыштале , тунамак лунчыргымо гай лие , кужу
 теҥгылышке лоп миен шинче .
    " Акым шулдештараш огыл ыле " маншыла , Исыпка кува моло мутым
 ыш ойло , каяш тарваныш .
    - шого але , кокай ... эргычлан иктаж-мом ...костенечым колтем ,
 шого ! - вычымата Фаян аваже .
    - тау ! такшат путырак тутло йокмам пуэн колтенда ! - манят ,
 Изыпка кува выж-вуж койын лектын кайыш .
    " ай , кертым вет , чотак пӱшкыльым ! " манын , кугешнен колтен ,
 урем дене ошкыльо .
    кӱварым вончен гына ыле , шеҥгелныже кычкырыме йӱкым кольо :
    - ковай , ковай ! шого ! ..
    изыпка кува савырнен ончале - Фая . шӱлешт-шӱлешт куржын
 тольо . пеш туешкен , шинчажат волен . шинчавӱд йӧре , коважын
 вачыш кержалтын , йӧсын пелештыш :
    - ой , ковай , ынде мом ышташ ? кузе лияш ?
    - мо , мо , ӱдырем ? ойло , шӱметым ит турж ...
    - ачий мыйым марлан пуынеже . качымат муын : шучко , сындыме ,
 тугай кӧтырем ! ..
    изыпка кува ӱдырым ӧндале , вуйжым шыматен , шыматен шогыш .
    - эх , Шамший , шамший ...
 **16**
    - токан , Леша толмо годым , мыйым кырен пытарыш . кум кечышкен
 клатыште пукшыде-йӱктыде петырен шинчыктыш . теве таче веле
 пашаш миенам ... ой , мом ышташ ? ынде илымемат ок шу ала-мо ! ..
    - кай , мом ойлыштат , ӱдырем ! юмет аралыже ! ..
    ӱдырамаш Фаям эше чотрак ӧндал шындыш , пеленже ишалтыш ,
 пуйто осал вий деч утарен кодаш чылажымат ышташ лие .
    - ковай , каласе Лешалан : мыйым осал кидыш ынже пу . теве
 тиде серышым пу . лудшо ... ала тудымат нунак кыреныт , кӧ шинча ?
 кузе вара , Лешик паремеш ? ..
    - паремеш , ӱдырем , паремеш ! тудын верч ит лӱд , ит ойгыро ...
 а теве тылат тиде сурт гыч кушко-гынат шылаш кӱлеш . ӱке гын ... -
 шонымашыжым луктын опта Изыпка кува .
    а Фая ске ойгыжым почынак почеш :
    - мый шижям : иктаж вере кайыде , туддеч утлаш ок лий .
 но куш пураш , кушко ?
    - йӧра , теве мый Леша дене кутырен налам . можыч , иктаж ойым
 пидына .
    - тау , ковай , толметлан . Лешалан саламым каласе ! паремже .
 чеверын ! ..
                          * * *
    " Леша , Лешик ! йӧратымем !
    эх , мылам верчынак орланет вет ! вуеш ит нал . кертам гын , кеч
 кызытак тый декет мием да сусырет-влакым шинчавӱдем дене мушкын
 паремдем ыле .
    кум кече годым мый тыйын нергенет нимом шинцен омыл . теве
 таче веле еҥ-влак деч кольым . тыгай шучко паша лийшашым шижынамак
 улмаш . тыйым ужатымем годым шӱмем эре тӧрштыльӧ , пудыраныш .
 кайымет деч вара ятыр пагыт , пӧртыш пурыде , садвече воктен
 шортын шинчышым . тунаре тыйым кӱдычем колтымем шуын огыл !
 малаш кодат гын , нимат ок лий ыле дыр . Mыят , тыят орлыкыш огына
 воч ыле ... пӧртыш пурышым веле , ачай мыйын ӱмбак пире гай кержалте ,
 пинеге семын кырен пытарыш . " адак , манеш , Лешатым кондет !
 тудын дене кылым кучет ? " мый манам : " ячай , мыйым тыге мыскылен ,
 шӱмем гыч йӧратымашым кӱрлын налын от керт ! мый Лешам йӧратем !
 да йӧраташ тӱҥалам ! кеч пушт , кеч-мом ыште ! .. " вара тудо
 мыйым йӱштӧ клатыш луктын кудалтыш . кум кече , кум йӱд , шӱраш
 пырчым пуыде петырен шинчыктыш ... мом гына шонен пытарен омыл
 тиде кечылаште ! ой , пӱрышыжат !
    Леша , мый тылат але ойлен омыл . тый первый вашлиймаштак
 шӱмешем верланенат . тиде ожнак , тендан деке первый мийыме годым ,
 лийын . тидын деч вара мый эре тыйым шоненам , эре вучен илеман ,
 кумылем юватенам . нигӧн дене таҥым кучен омыл . " кылымде кован
 икшывыж дене кылым кучаш ок йӧрӧ , сулык лиеш " маныт . мый тидлан
 пырчат ом ӱшане . а мыйын эн шерге , эн лишыл йолташем тый улат ,
 Лешик , тый ! ..
    тый але мыйын илышем кузе эртымым от пале . йӧсын , тулык йоча
 семын эртарем мый рвезе ӱмырем . чыла титакше - ачамын пешкыде
 чонжо . авамланат тудо нигунам поро лийын огыл . Mӱлам изинек неле
 сомылка-влакым ыштыктен . кас модышышкат лекташ ок лий . мураш
 йӧратымемлан гына изиш шыматеныт . шот дене школышкат коштын омыл ,
 волям пуэн огытыл . пыкше гына шӱм классым пытарышым .
    мыйын усталыкемым ик тый веле ужын-умылен аклен моштет .
 нигӧ мылам тунемаш каяш каҥашым пуэн огыл . тыйын шӱмет теве тачат
 мыйын кӧргыштӧ йӧрташ лийдыме тулойып дене йӱла ! ачамлан тидын
 нерген омат шӱлӧ . тудо тунам мыйым пиктенак сака ...
 таче

 91 арка вел мурызо
 ( +0нчыко 1990 : 6 ) **24**
    колымшо-кумлымшо ийлаште эрвел марий мланде ятыр писательым
 - Яныш Ялкайным , Анатолий Бикым , Эрвел Осыпым . Эсай
 Чапайым , Аптулай Пасетым , Кузьма Ижболдиным да молымат -
 сылнымут корныш лукто . но шукыштын ӱмырышт путырак кӱчык лие .
 иктышт кугу сарын тулешыже йомыч , весышт личность культын чӱлам
 лаштыртен кайыше " кӱртньӧ орваж " йымалан тошкалт пытышт .
 тидлан кӧра эрвел марий тематика шочмо литературыштына палынак
 чӱдеме . война деч вара веле эркын-эркын самырык алмаштыш кушкаш
 тӱҥале , сылнымут пашаш ӱшанлын тольо . тиде йомартле тукым
 гыч иктыже - Тимофей Батырбаев .
    Тимофей ( Темыркай ) Умытаевич Батырбаев 1928 ийыште
 Башкир АССР , Калтаса район , Кӧкыш ялысе йорло кресаньык
 ешеш шочын . 1946 ийыште , Калтаса кыдалаш школым пытарымеке ,
 Йошкар-Олашке толеш , учительский институтыш тунемаш пура .
 лач студент пагытыште Тимофей возгалыме сомыл деке шӱмаҥеш ,
 вара семын шкенжын нӧргӧ вийжым сылнымутышто тергаш кыртмен
 пижеш .
    1949 ийыште Тимофей Батырбаев , тунам Келтей шымияш школын
 туныктышыжо , Башкир АССР -ым ыштымылан кумло ий темме
 лӱмеш " Чаплане , Республикем ! " почеламутым воза . тудым
 Калтаса районысо "ленин корно " газет печатлен луктеш . тиде
 юбилей кечылаштак Кӧкыш ялысе " Сеятель " колхозын председательже ,
 комбедын ожсо вуйлатышыже Иштуганов Искибайлан Ленин
 орденым пуат . ты айдеме нерген самырык автор шӱм гыч лекше
 шомакан очеркым сера .
 тыге рвезе йыгыт сылнымут корныш тӱҥалтыш ошкылым ышта . чын ,
 Темыркай тыгодымак пален : тиде сомыл куштылго огыл , суапле
 пашаш ӱшанлын ушнаш шукс-шуко тунемман , уш-вийым погыман ,
 шочмо калыкын , руш литературын опытыштым шымлыман . " изи чонжат ,
 можымат ок шоно ! - сера тудо дневникешыже . - ышташ алже уло ,
 уке , а шона , шона да шкенжым лыпландараш тӧча . возаш тептер
 изишак лиймеке , ала шукертак вийым терген налман ыле ? толашен
 ончышаш ." вӱдыш пурыде , шокшӱжым-йӱштыжым палаш ок лий " , -
 маныт . а вес вере тыгерак палемда : " илышыштем южгунам тӱрлӧ
 йӧсылык кумылым шӧра гынат , жагым моктен мураш моткочак вашкем .
 кечмогай сомылем ынже лий , серыде ом код . уке гын , пагытым
 арам йомдарымемла чучеш . теве таче ик почеламут шочо , ынде
 ласкан малаш возам " .
    тӱҥалше авторлан тыгодымак икышын тӱрлӧ йыжыҥлажым пален ,
 шымлен , факт да событий-влак деч кӱшкырак нӧлталтын , нуным
 иктешлен , типизироватлен мошташ кӱлын . тыгай опытым Тимофей
 Батырбаев 1950-1953 ийлаште Тихоокеанский флотышто служитлымыж
 годым поген шукта . лач ты пагытыште тудо литературын
 теорийжым ,
 **25**
 лӱмлӧ писатель-влакын возымыштым чот шымла , радамла , шканже
 творческий корным рашемдаш тырша . лач тушто самырык автор проза
 могырыш лугшалтеш , сылнымут корныш пеҥгыдын шогалеш . тунамак
 эн первый ойлымашлаже шочыт : " суапле сугынь " , " лӱдыкшӧ
 вашеш " да молат . тыге Тимофей Батырбаев шочмо литературыштына
 у страницым - теҥыз тематикым почеш .
    флот гыч пӧртылмеке , Тимофей Батырбаев адак туныктымо
 пашаш ушна . калтаса районысо Келтей , Ӱлыл Качмаш школлаште
 ышта . кудлымшо ийла тӱҥалтыште " Ленин корно " (кызыт
 " Ӱжара " ) газет редакцийыште кусарыше сомылым шукта , верысе
 литушемым вуайлата , самырык автор-влаклан йол ӱмбак шогалаш
 полша . а ту жапыште " арка вел Парнасыш " самырык поэт ден
 прозаик-влак Илья Караев , Алексей Мурзашев , Аксай
 Савельев , Изибай Савельев , Гани Гадиатов , Александр
 Зайникаев да молат кумылын коштыныт . таче нуно сылнымут корнышто
 ӱшанлын ошкылыт .
    лач тыгодымак Тимофей Батырбаевын шкенжынат сылнымут пашаже
 сайынак ворана . калтаса районысо да Марий республикысе
 газет ден журналлаште тудо чӱчкыдынрак савыкталташ тӱҥалеш . тиде
 " вӱд толкын ӱмбалне " , " авамлан вашмут " , " кушмаш корно " ,
 " шарнет , Ванюш ? " , " сылне вер-шӧр " , " ший йӱкан ший
 гармонь " да моло ойлымаш ден повесть-влак . нине произведенийлаште
 автор шочмо вел пӱртӱсын ямжым , ты кундемысе калыкын паша
 тургымжым , чон моторлыкшым , чапле паша саскажым моктен мураш
 тырша , тӱҥ героиышт - арка марий-влак , нунын ударле пашашт ,
 куан-ойгышт , кӧргӧ тӱняшт . тыгодым автор эртыме корнымат ,
 эрласе кучымат ваш уша , исторический кылым рашемда , тыге илышын
 мучашдыме йогынжым ончыкта . теве " талгыде кӱтымаште " ойлымаште
 Тимофей Батырбаев Тӧлдӧ ялеш шочын кушшо , Совет Союз Герой
 Тимирай Кубакаевын йоча пагытшым , колхоз гашаште чолга улмыжым
 ончыктен . " амче воктене " кӱрылтшӧ йӧратымаш нерген чон вургыж
 каласкала ." пашаште чапланыше ӱдыр " очеркыште " Сеятель "
 колхозын самырык коммунисткыже , сӧсна ончышо Сайпушева Елизаветан
 чапле сеҥымашыж нерген ойлалтеш ...
    Тимофей Батырбаевын савыкталт лекше икымше книгаже - " мемнан
 пӧлекна " лӱман йоча сборник . тыште пуртымо кок ойлымашыже
 да "салам , эр кече ! " почеламутшо сылнымут конкурсышто призовой
 верым налыныт . 1965 ийыште Марий книга издательство тудын кусарыме
 Станюковичын " максимка " ойлымашыжым савыкта ( книга лӱмжат тыгаяк ) .
 а 1966 ийыште авторын " ош Вичын толкынжо " сборникше печатлалтеш .
    тыште тӱҥ верым " куку иге " повесть налеш . автор аван кудалтен
 кодымо изи Раманын пӱрымашыжым почын пуа . тиде повесть - авторын
 ик эн чапле сылнымут саскаже . садланак тудо марий , руш да эстон
 йылме дене 120 тӱжем утла экземпляр лектын .
    тыгодымак теве эше мом палемдыде ок лий . " куку иге " повестьыште ,
 " эргын шӱм ача пелен " ойлымашыште да моло возымаштыжат Т .
 Батырбаев коло ий утла ожнак мемнан таче чон коржын нӧлтымӧ
 темым - тулык йоча-влакын сусыр , неле пӱрымашыштым умылен ,
 нунылан
 **26**
 полшаш кӱлмым - путырак чын , манмыла , жапым ончылтен
 тарватен . тыге писатель торашке ужын моштымыжым , мудреч талантшым
 ончыктен коден .
    тидым умылтараш лиеш . вет Тимофей Батырбаевын творцеский
 лабораторийже - шочмо ял , мер паша , школ илыш , еш тургым -
 кумда лийын . тудо эреак калык коклаште илен , клубыш погынышо-
 влаклан лекцийым лудын але , гармоньым кидыш налын , Калтаса
 вел мурымо але куштымо семым устан шуялтен , канышым ямлым ,
 пайдалым ышташ полшен . тыге калык деке лишыл улмыжо тудлан илышым
 сайын палаш , лончылен , чын ончыктен мошташ йӧным пуэн .
    тудын туныктышыжо-влакат путырак поро кумылан , чытамсыр
 чонан лийыныт . тиде Никандр Лекайн , Миклай Казаков , Семен
 Вишневский , Мичурин-Азмекей , Чалай Васлий , Осмин Йыван ,
 Вера Бояринова ... нуно шукыж годым моктымо , "малтыме " мурым
 мурен огытыл , а самырык авторлан ситыдымашыжым ужын шукташ ,
 тудым кораҥден мошташ туныктеныт . вес еҥын ой-каҥашыжым Тимофей
 Умытарвич ача-аван уш-акыл универсиетше семын умылен , чыла тидыже
 возымо пашаштыже у деч у сенымашке шуаш полшен .
    1966 ий 25 мартыште Т . Батырбаевын " ош Вичын толкынжо "
 сборникшым печатьыш ямдылымекыже , Маркнигоиздатын редакторжо "
 поэтесса Вера Бояринова поро ава семын возен : " книга чылт сай
 лектеш . Батырбаев кугу писатель лиеш манын , чылалан ойлем ...
 кажне кечын , йӱдвошт возо , роман почеш романым возен опто .
 тыйын лектеш , Тимофей ... "
    теве тыгай уста писатель , роман-влакым кыртмен возаш пижше ,
 вийвал пагытыш тошкалше еҥ , Тимофей Батырбаев , 1969 ийыште
 уке лие . тудын мемнан деч кайымыжлан ынде коло ик ий эртыш .
 мыняр чапле произведенийже эше шочеш ыле ! ...
    но туге гынат , мом ыштен сеҥен - калыклан кодын . тудын
 возымыжо - шочмо марий сылнымут садвечынан ойыртемле , ик эн чечен
 пеледышыже .
                                        Василий Ижболдин

 92 окса калта
 Юрий Артамонов
 ( Ончыко 1990 : 6 ) **26**
 ойлымаш
    ик чевер кечын Кришан Йыван ола пазарыш сӧсҥа шылым узалаш
 миен . такшым ялыште кеҥеж мучкак пытым кучат , нимогай вольыкым
 йолым чумалтарен огыт пыште . йӱдвошт-кечыгут шыл-шӧрым
 ыштен луктыт , кап-кылыштым неле пашаште пӱгыртен нойыктарат
 гынат , параҥге кол лен дене серлагат огыла .
    Какшанов Йыванлан ик кугу сӧснажым вийналтарен пышташак
 логале , вес семын нигузе ок лий : у пӧртым чоҥаш пижын .
    сӧсна шылым сайын ужален , оксам тугак сайынак луктынат ,
 пазар кӧргышкӧ пурен - ватылан иктаж косир шовычым , икшывылан
 шерак-шопак ландриным налаш шонен . чыла налынат , эше ик йыр
 шинчам виктен савырнен .
    кенета йол копажлан пеҥгыдын чечын колтен . такшым тудо Эртак
 вуйым савыркален ончыштын , кӱшкӧ мойн ала ӱлыкӧ ончаш гына
 ярсен огыл . йол копажлан пеҥгыдын чучынат , ӱлыкӧ ончалаш шотшо
 лектын . ончалын гын , йолым ӧрдыжкырак ыштен гын , - окса калта
 кия . моткочак кӱжгӧ .
    Кришан Йыван окса калтатым нӧлталын да тудын дене мом ышташ -
 ок пале . йырваш ончыштеш , кажнын шинчашкыже кӱта - ала
 **27**
 тиде йомдарен , шона . чыланат ласкан эртен каят , нигӧ
 караулым ок кычкыре . тыят , " кӧн окса ? " манын , кычкырлен от
 шого . кычкыралат гынат , иктаж орадыже , толын лектын , "мыйын ! "
 манын , руалтенат куржеш . а оксан озаже шукертак ӧрдыжкӧ каен
 колтен докан . садлан , кӱчызыла кидым шуйдарен шогылташ огыл
 манын , Кришан Йыван окса кылтам кӱсенышкыже шуралтен .
    кӱсенышкыже чыкен да тунамак монден . можыч , монден огыл , а
 тыгерак шоналтен : " мӧҥгышкем миен шуамат , шотлен налам , мыняррак тушто " .
 а тудо , паледа ынде , у пӧртым чоҥаш пижын .
 тиде сомылым мучашке шуктымеш , ой-ой , могай роскотыш возат !
 первояк , чодырам руаш кӱлеш , тудым кондаш , пырням шӱмлаш ,
 плотньык-шамычым тарлаш , нуным пукшаш-йӱкташ , негызлан кӱлеш
 кермыч , цемент ... чылажым ойленат от ситаре .
    мӧҥгыжӧ толын шуэшат , ончычак пӧлекым луктын пуа . вара ӱстел
 коклаш ласканак йӧнлен шинчеш , шылым ӱжалыме оксам шотлаш тӱҥалеш .
    - кучо ! лач 247 теҥге ! - ватыжлан шуялта . - уке годым тидат
 окса . роскотым ок петыре гынат , плотньык-шамыч шкенанак улыт .
 вучалтат . латкӱмшо пашадарым наламат , яндар лийына .
    такшым Кришан Йыван кугурак оксам кондаш шонен , да куш пурет ,
 тый огыл пазар акым ыштет ...
    кенета пинчакым кудашаш тыҥалмыж годым кидшылан ала-молан
 пеҥгыдын чучо . тунамак пазарыште мом мумыжым шарналтыш . уэш
 ӱстел коклаш толын шинче , окса калтам луктын пыштыш .
    - тидыже мо ? - йодеш Ана .
    - пазар кӧргыштӧ муынам , - вашешта марийже .
    - пу-ян , шкак ончалам , мо тушто , - ватыже окса калтам руалта .
    почаш ок вашке , лӱҥгалта , нелытшым кидше дене висен онца ,
 ужар шинчаже койын ылыжеш . - мо тыште лийын кертеш ?
    - ончаш ярсен омыл . варажым монденам .
    - окса калта гын , окса лийшаш чай . шагал огыл , - шоналтен

 кутыра ӱдырамаш . чытен кертде почеш , ӱстембак почкалта .
 тушеч кӱжгӧ окса тӱшка да икмыняр лотерей билет лектын возыч .
    йыван , шотлен налаш манын , окса деке лидым шуялта .
    - шотлашыже шкат пеш кертам ! - Ана Йыванын кидшым торжан
 совен колта .
    парням шӱвалтен , кум пачаш шотла . 380 теҥге да вич лотерей
 билет лекте . эше ала-могай кагаз ластык .
    - тидыже тылат ! - Ана кагазым марийжылан шуялта . - кодшыжо -
 мылан ! могай юмыжо кудалтен коден ? лӱмынак чай . ок
 пале мо ? у пӧртлан пижыннас . тидат поскотым шӱкалаш полша .
 сӧсна окса дечат шукырак .
    - тыште ала-могай адрес-шамыш , - Кришан Йыван кагазым ончен
 шинчылтеш .
    - тулыш кудалте ! пушыжат ынже код .
    - тый мо , тиде оксам шканет колынет мо ? - ватын шонымыжым
 шижын , тӱҥын шинчеш Йыван .
    - а тый намиен пуынет мо ? ончо , могай поро лектын ! кермычым
 налаш , машинам тарлаш кӱлеш , тыгай роскотыш пурена . тудо , ужат ,
 пӧртылтынеже . итат шоно ! кеч пыртак роскотым шӱкалеш . утыжым
 араш ок логал . тый мо , окса ӱмбалне шинчет мо ? ала купеч улат ,
 шонымо семын сондык пундаш гычет , мыняр кӱлеш , луктын пуэт ? теве
 сӧснам ужалышна , ынде игым налаш кӱлеш .
    - еҥ оксам шылтен кодаш сӧрал мо ?
    - сӧрал пазарыште ! кае да ончал тол . ала адак окса калтам
 муат ... коракым ончен , умшам карен ынже кошт ! кысенжым шекланыже .
 нечыVе !
    - ынде мӱгырен шортеш докан , - шке ораж дене кутырен шинча
 Йыван , оксан йомдарыште еҥым туге чот чаманен колтыш .
    - знамо , кунам от шорт . шагал йомдарен мо ? - воштылеш Ана . -
 **28**
 тиде оксалан кӧра мемнан гайжылан кум тылзе тупым пӱгырташ
 кӱлеш . тек шортеш ! мӱгыренак шортшо ! вара ушанрак лиеш .
    Йыван вате кок тӱшка оксам иктыш уша , шовыч дене ныл пачаш
 пӱтыралын кылда .
    - ынде ойгырымашем уке , - ласканак шӱлалта , пулдырыш лектын
 кая .
    Йыванат кугун шӱлалтен кодеш . семынже шоналта : " оксам шылташ
 кайыш " . пулдырышто кугу сондык шинча , кок еҥ нӧлтал ок сеҥе .
 кок кӧгӧн дене суралалтеш . ана тушто мом арала , марийже ок пале .
 ик ганат почын ончалын огыл .
    Кришан Йыван кудывечыш лектеш , йырваш ончалеш . плотньык-
 шамыч пырням локшинчыт , пурам нӧлташ ямдылалтыт , негызлан рокым
 кӱнчат . йырваш ала-моат шала кийылтеш , тошкалаш вер уке .
 йӱдым лектат гын , йолетым эмгатет , шонет .
    сурт оза у пӧрт олмышкыжо ончалеш . кызыт тудо уке гынат ,
 садак шке пӧртшым ужеш : у пырня дене нӧлтымӧ , уремышке кум окна
 чаткан онча , кудывече , пакча велышкат уло . кӱкшӧ тугай лиеш ,
 сорал наличникан .
    тиде тошто пӧртымат шке вийже денак нӧлтыш , оръеҥым конден
 пуртыш . тунам оксам кушто муат ? киндым ужален , чодырам руыш ,
 шупшыктыш , ковыжлыш , чоҥен  шындыш . чара коля гай кодо ,
 пытартыш чапанжым кок пуд ложашлан пуыш . зато у пӧртыш пурыш .
    ынде ман , тудат шоҥгемын , ӱмыржым илен эртарен , вашке пулан
 гына йӧра . шкежат пӧрт семымак тостемын , курымым илен эртарен .
 эрге-шамыч кушкын шуыныт , уныка-шамычат йол ӱмбак шогалыныт .
 кугурак эргым посна лукташ логалеш . шешке-шамыч огыт келше ,
 икте-весым пурымак пурыт .
    Йыван кӱжго пырня ӱмбак шинчеш , вуйым сакалтен , алакат кугун
 шӱлалта .
    - мом ойгырет ? оксам йомдаренат мо ? - шонго плотньык , Йыгынат ,
 йодеш .
    - муынам ... - сурт оза шомакым когарже гыч нелын шӱкен луктеш .
 - да молан йӧра ?
    - муынат гын , шортын шинчат мо ? тавалтен колташ кӱлеш ! -
 молыштат паша лугыч кутырымашке ушнат .
    - огыда уж мо , тавенак шинчем ...
    кас марте Йыван плотньык-влаклан полышкала . кочкешат , вигак
 малаш шуҥгалтеш . ала-молан мален ок керт , кечкыжын пӧрдалеш , осал
 омым ӱжеш , пуйто уэш пазарыште коштеш , ала ужалаш миен , ала
 иктаж-мом налаш - тидым нигузе шарнен ок керт . а кӱсеныштыже тич
 окса , ӱлыкӧ нелын шупшеш . трук нимогай нелытым ок шиж . оҥ кӱсеным
 руалта - окса йок !
    Йыван пазар мучко кычкырен куржталеш :
    - кӧ мыйын оксам муын ? ! пуыза , юмо гай лийза ! пӧртым нӧлтем !
 роскотым тӱлаш кӱлеш !
    калык тудлан ок ӱшане . ик чоя марий , чоян пыльгыжын , тора
 гыч окса орам ончыкта , тунамак калык коклаш шылеш .
    Йыван шортеш , чоя марий почеш куржеш . поктен ок шу . шортынак
 помыжалтеш .
    - мом тынар пӧдалеш ала ? мӱшкырышкетше шукш погынен мо ? -
 воктенжак кийыше ватыже келесырӱн манеш . - ометшым кочкынат мо ?
    - Ануш ... - лыжганрак пелешта марийже , коҥга тул гай шокшо
 могыржо деке лишкырак лиеш .
    - мо ?
    - Айда оксам пӧртылтена . ойгыра вет .
    - пӧртылтена , пӧртылтена ... ана омыюа вашешта .
    - Ануш , манам , колат мо ? - вачыжым тукалта . - адресше уло ,
 иктыже садак окса озан .
 **29**
    - мо ? ! - ватыже шыдешкен йодеш . эр рӱмбалгыште Анан шинчаже
 кок ош тамгала коеш .
    сӧрал огыл , манам . еҥ окса вет . можыч , тудлан моткочак
 кӱлеш . ала икшывыжлан вургемым налнеже улмаш .
    - тений иктат чара ок кошт , иктат шужен ок шинче , - Ана вес
 могырыш савырна . уэш мален колтымо деч ончыч мугыматен пелешта : -
 кӧлан пуынет ? озажым огына палыс .
    - мый палем ! - Йыван йывыж-йовыж кынелеш , кӱсен пундаште
 кагаз ластыкым муын луктеш . - теве , тыште адрес-шамыч улыт !..
 Ана , манам !
    ватыже нер йӱкым гына лукто .
    Йыван пӧртӧнчыкӧ лектешат , тулым чӱкта . кагазым тул дек
 кӱшкырак ыштен лудеш :
    - шернур район , Торешкӱвар ял , И. Н. Мустаевлан . Йошкар-
 Ола , Водопроводный урем , 17 пӧрт , Акланов П. К. Таллин
 ола , Заслонов урем , 125 , В. Ф. Смирновлан . Владивосток
 ола , адмирал Макаров урем , 323-39. С. П. Ибраевлан .
    - нунын кокла гыч кудыжо йомдарен ? - шонкала . - иканаште
 чылан йомдарен огыт керт . кудыжо вот ? менман пазарыш Влади-
 восток ден Таллинн гычак толын огыт тошкал . нунын шкеныштын чапле
 пазарышт уло , ончыни . ала иктыжат йомдарен огыл ? .. а-а , кеч-мо
 лийже чылаштлан возен колтем . оза шке калтажым садак пала .
    парня вуй дене уэш пӧртыш шып-шып пура , кагаз ден ручкам муэшат ,
 пӧртӧнчыл стошкалтышыш шинчын возаш пижеш . чылаштлан икгай письмам
 сералта : " поро кече , йолсташ ! вуеш ит нал , лӱметым ом пале .
 тока Йошкар-Ӧла пазарыш сӧсна шылым ужалаш миенам ыле . у пӧртлан
 пижынамат , окса моткочак кӱлеш . пазарыште шыл шерге , садлан
 оксамат сайынак луктым . эше ала-могай юмыжо окса калтам кава гыч
 йол йымакемак волтен шуэн . шыл окса дечат шукырак ... "
    пытартыш шомакым сералтен , Кришан Йӱван йӱкынак воштылале :
 тудат мыскарам ыштен мошта . могыржо эр йӱштым шижешат , ӱмбакыже
 тошто ужгам пышта , умбакыже воза : " ... тулар , ола пазареш окса
 калтам йомдаренат гын , раш возен колто : оксат мыняр ыле , калтаже
 могай тӱсан , эше мо ыле . мый шкеже Медведево район , Как-
 шандӱр ялыште илем . Чеверын ! салам дене - Кришан эргыже Йыван .
 фамилием - Какшанов . шокшо саламым каласе ешетлан ! "
    ныл письмам ныл верыш серен , Йыван ласканак малаш возеш .
 вашкерак ыраш манын , " илыше коҥга " деке пызна .
    - уй-уй-уй ! ий падыраш гаяк улатыс . кушко миен коштыч ? -
 Ана тунамак помыжалтеш , марийжым шкеж деч шука .
    - вашкерак ырыкте ! - йыван утыр кылмымым шолшышто гына шиже .
 - омо уке , да лектын коштым .
    мален кынелешат , Анан марийже сай пашам ыштыше еҥла , нелын
 шӱлымымат чарна , плотньык-шамыч дене иктӧр тырша . а чонжо дене
 эртак письмам вуча . шукертак шке лӱмешыже возымо письмам налын
 огыл . кунам толын улмаш , ынде огешат шарне . вашке иканаште нылыт
 толшаш . лишычынак , Марий кундем гыч мойн веле огыл вет , а
 Мӱндыр Эрвел мланде гыч , Балтик теҥыз сер гыч . нигуштыжат тудо
 лийын огыл , салтаклан сар деч вара гына поген наҥгайышт . служитлен
 Москва воктене . тудыжымат сайын ужын огыл . иктаж кок гана
 лӱмынак ончыктен коштыктеныт . экскурсий дене . Йошкар площадьыште
 лийын , Мавзолейым ужӱн . нуным картинкаште але телевизорышто
 ончен , вигак шарналта , куштырак тудо шкеже шоген , мом
 ужын , мыняр калык ыле .
    лишыл родо корным монда , мӱндыр родо вашкерак шарналта ,
 манмыла , эн ондак Владивосток гыч серыш тольо . Кришан Йыван
 тудым почаш ыш вашке . шке фамилийжым ятыр пачаш лудын лекте ,
 конвертым ӱпшынчӧ - ала мӱндыр мландын пушыжат , океан вӱдын
 вӱдыжгӧ тамжат толын ?
 **30**
    - палаш ыле , мом тушто возымо ? - лӱмынак шке чонжым
 чыгылтарен шогылтеш .
    почешат , лудеш :
    - " Шергакан Иван Григорьевич ! поро чонан айдеме тӱня гыч
 пытен кая , шонышым . уке улмаш . тау, тый мыйын чоныштем кугу
 ӱшаным шочыктышыч . тылгай айдемым газет гочат мокташ ,
 чӱчкыдынрак возаш кӱлеш . ме чыланат тыйын гай лийына гын ,
 илышыже могай куштылго , илашыже могай весела лиеш ыле . оксан
 озаже лектеш гын , тыланет кузе таушташат ок пале чай . таза лий ,
 эреак тыгай яндар чонан код ! "
    Йыван эше ик гана лудын лекте , ала-моган оҥжым ниялтыш .
    - сай письма , - малдале . - мый чын ыштенам ! молан мылам еҥ
 окса ? садак иктаж-кузе роскот гыч лектына . кажне ийын пӧртым
 чоҥет мо ? теве латкумшо пашадарым налам дык ...
    кок кеце гыч ЙошкарОла гыч вашештышт . Владивосток гыч толшо
 семынак возеныт . мучаште гына ыгерак ешареныт : " пазар воктен
 кошташ йӧратена , но оксам луктын кышкымашна уке " .
    Таллинн гыч толшо серыш Какшановым ялтак ӧрыктарыш .
 саламет-мочет , эртак вурсымо шомак : " теве мом вик каласем мый
 тылат , Кришан эргын Йыванже !  тендан гай еҥжым мланде ӱмбач
 ӱштервоштыр дене ӱштын лукташ кӱлеш ! шкешт илен огыт мошто , эше
 еҥын йол коклаш уксан тоям шӱшкыт . тендан гай поро айдемыже шагалрак
 лиеш гын, оксам йомдарышыжат ок лек ыле . иктым ик мондо тулар :
 кӧ йомдара , тудлан окса ок кӱл . уто гын , оксат моткочак шуко
 гын , мылам колто . мый тудым , кушко кӱлеш , кучылтам . окса
 пожым йӧрата . пӧртылташ шонет гын , окмакыш лектат . умшам карен
 ынышт кошт ! тений сукчо уке . каваштат , маныт , кодын огыл ,
 тушечат кожен луктыныт . чеверын ! "
    Йыван тиде письмам уэш-пачаш ыш луд . вашкерак мондаш манын ,
 шырт-шорт кушкеде , шем коҥга аҥыш кудалтыш .
    - чисте ватем йаяк , - семынже шоналтыш . - а вет марий еҥ
 возен .
    кызыт гына ушешыже возеш : Владивосток гычат марла серен
 колтеныт . тугеже марий калыкше эл мучко шаланен . мӱндыр верыш
 миен лектат гын , садак от йом , шке йылман калыкетӱм муат .
    - Таллинныш логалам гын , тудын деке низаштат ом пуро !
 йӱкынак пелештыш . - лучо иктаж-могай палыдылме деке йодын малаш
 пурем .
    эше икмыняр кече эрта . пашаштат Йыван тидымак шонкала .
 пенсийыш лектӱн гынат , тракторжым але кудалтен огыл . вий
 шутымо семын ыштылеш .
    - оксан озаже ок лек гын , мом ышташ ? - вуйыштыжо ик
 шонымаш пӧрдеш . - лектеш чай , кава гычак камвозын огыл .
    эрлашым толшо письма Йываным моточак куандарыш.
    " Йӱван туар , - шернур велыште илыше ӱдырамаш воза . -
 мыят окса калтам Йошкар-Ола пазарешак йомдаренам , но тений
 огыл ... "
    - эше ик пелодар марий лекте , - оксам мумо деч вара первый
 гана воштылалте Йыван . чонжо дене пешакак йывыртен ила : тудат
 ала-кӧлан кӱлеш , тудын деч поснат илен огыт керт , тудат ала-кӧлан
 пошен кертеш . эреак куанен , шкенжым кугешнен куча , плотньык
 пашам ок пале гынат , туныкташ пижеш , ватыже ӱмбакат кычкыралаш
 тоштеш .
    - " ... так и окса ыш лек , - серышым умбакыже лудеш . веҥым ,
 " оксам йомдаренам " манын , шортын тольо . анят , тудын оксажымак
 муынат ? веҥымже ЙошкарОлаштак шке пӧртыштыжӧ ила . Нахимов
 уремыште , суртшо 27 номеран . лӱмжӧ Иван Иванович Токтаулов .
 чеверын ! поро пашат ок мондалт " .
    - икте огыл , а уло тукым пелторта , - йывыртен кутыра Кришан
 Йыван . - ынде шкежат пала докан . оньо куваже возен колтен огыл
 мо ? - ушыж дене ала-могай Иван Иванычым шкенжым ужеш . теве
 **31**
 тудо шортын шинча . теве тудо ава лийшын письмажым налеш ,
 окса лекмым пала . - хи-х , оҥайын койын чай , куанымыж дене тувраш
 мартеак тӧршталтен . а луктынак пуэм гын , кидышкыжак кучыктем
 гын ? теве , манам , оксат ! тетла ораде ик лий ! шала ик кышкылт !
 оксат пешак шуко гын , нигушко чыкаш гын , мир фондыш пу ! -
 ончылгоч тыгай сӱретым ужын , Кришан Йыван копам ваш йыгалта . -
 можыч , ик кленча ошымат луктын шында . кай , кузе ок шынде ?
 иканаште тынар йомшо оксам муэш да . ик кленчажымак ок чамане чай .
 мылам , шоҥго еҥлан , йошкаргыжат пешак йӧра . тыште мыняр кленчаш
 уло да ...
    шке куанжым ватыж дечат ыш шылте .
    - оксан озаже лектын , - манеш .
    - могай оксан озаже + - ана тидым шукертак монден .
    - могай тылат ... пазарыште мумо оксан озаже , манам .
    - кузе ? мо кияматешыже пален налын ? - шинчам пашкарта вате .
    - монденат мо ? кагазыште адрес-шамыч ыльычыс . мыет чыла вере
 возен колтенам . вашмутым наледенам . мо , йӱдымет ойленам ӱльыс .
    тевыс марием мом йывышт ыштылеш улмашын . а мый нигузе
 тогдаен шым керт . молан , шонем , чыла вере кагаз кийылтеш ? молан ,
 шонем , кугызамын кидше чернилан ... а-а , вот молан ! - ана патыр
 оҥжо дене марийжым чартарен мия . - тылат окса ок кӱл , уто лийын
 мо ? можыч , тылат пӧртат ок кӱл ?
    Кришан Йыван ала-кушеч вийым луктеш , ик шомакымат ок пелеште
 гынат , оҥжым ватыж дечат кумдан оварта , шеҥгек чакнаш ок шоно .
    ана ялтак аптырана : молгунам марийже , сеҥаш шонен , чарган
 кычкыра ыле , кидше дене шкенжым сойышта , шеҥгек чакнен куржеш
 ӱле . ындыже мо лийын кайыш ?
    - кызытак чыла оксам тышке пыште ? - Йыван кидше дене
 ӱстембак ончыкта .
    - умшатым каре - пыштем ! - ана тужеш гынат , йӱкшӧ
 олянолян мӧҥгештеш . - кунам пий логар гыч мӧҥгеш луктынат ? ала
 иктаж-кӧным весыным ужынат ?
    - сондыкетым товар дене шырпын руэн кышкем ! садак луктам !
 намысдыме ! шем кишке ! ӱжат , еҥ окса дене поен шичнеже .
    - содор тарвана , товарлан кая . товарым нумал кондымо жаплан
 ватыжат оксам конден шукта , калта дене пырля ӱстембак кудалта .
    - на , ешетым йомдаре ! намиенак пу ! .. поро лектын .
 тыйын порылыкет дене йомаш лиеш , - пеле йӱкын шортын , тӱгӧ
 лектын кая .
    Mарийже йӱкым ок лук , товарылм йол коклаш ишен , оксам шотлаш
 шинчеш . лач 380 теҥге . эше лотерей илет . тидыжат йӧра . эҥ
 окса дене от пойо . еҥ окса кидым когарташ гына йӧра .
    сурт кӧргышто паша лыҥак уло гынат , эше плотньык-шамычлан
 полшаш кӱлеш , Кришан Йыван шернур вел гыч толшо письмам оҥ
 кӱсенышкыже пышта , ЙошкарОлаш каяш тарвана .
    " Иван Иванычак йомдарен гын , уке гын , - шонкала . - озаже
 тудо огыл гын , кушко оксам чыкен кодаш ? мӧҥгеш пазар кӧргыш
 намиен от кудалте вет ... ай , утыжымак мом вуйым лугаш ! тушто
 ужына . так мо гын , ала-могай саде " Бырошкет " пуртен ом пу мо ?
 тек озажым кычалыт . мыйын сомылемат уке " .
    сайын чиен лектын , урем дене кугорно велыш ошкылеш . суртшо
 деч умбаке торлен ок шукто , ваштарешыже кум рвезе толеш . теве
 Марпа кува ончӱлан шогальыж , ала-мом йолыштыт . тудыжо кидше
 дене тывекыла пешак лупша .
    рвезе-влак Йыван декат лишемыт .
    - салам лийже , рвезе-шамыч ! - Йыван шке ялыштыже палыдыме
 денат саламлалтеш .
    - салам , салам , чӱчӱ ! - иктыже вашештыш .
 **32**
    - кудо суртшо Крисан эрге Йыванын ? - весыже йодо , ала-молан
 воштылале .
    - шкеже кусо улыда ? - Кришан Йыванат ваштаршышт йодеш .
    - мый Иван Иванович Токтаулов улам . пеш кугу сомыл дене
 толын улына , - кумшо рвезат кутырымашке ушныш .
    - тугеже мый декем толында . кришан эргыже мый улам . айдыза
 вашкерак кудышкем ! а мый тендан деке каяш лектым . вашлийынна ,
 пеш йӧра . корнына торлен огыл , ваштарешак лийын , - йывыртен
 кутыра Какшанов , уна-шамычым пӧртышкӧ ӱжлын пурта .
    - шокшо , - иктыже шкенжым пешак лупша . - портым чоҥынет
 ала-мо ?
    - пӧртлан пижынам , пӧртлан . садлан вет пазарыш мийышым .
 сӧсна шылым ужалышым ... ноенда чай . корно ӱмбач ала чайым
 подылыда ?
    - чай деч кочыракымат огына шӱкал , - кокымшо рвезе чолган
 пелешта . - ондак пашанам кошартена докан .
    - тыге кӱлеш , тыге - келша сурт оза . кыдеж гыч чайымат ,
 киндеркымат нумалеш . - ончыч пашам виктарен колтыман . Vара
 муралтен чӱчкалташат лиеш . - шкап гыч теҥгече деч кодшо аракам
 луктеш . - плотньык-шамычым тарлет гын , йӱктыде ок лий .
    - тидат кӱлеш , тидат , - Йыван семынак вашешта икымше рвезе .
    а оксан озаже ала-молан шып шинча . садлан сурт оза тудын
 велыш савырныш .
    - оньо кува деч письмам нальым , - Иван Иванович , молан
 толмыштым шижтараш тӧчен , шке сомылжо деке чакемеш . -
 какшандӱрыштӧ илыше Кришан эргын Йыванже ола пазарыште оксам
 муын , манын возен колтыш .
    - тыге-тыге , оксам муынам , - Йыван оҥ кӱсеным кучен онча ,
 луктынат пыштынеже , изиш шоналтымек вучалташ лие . ушешыже
 возеш : " такшым оксан озаже шотан кутыра . йора эше мый муынам .
 вашкерак куандарышаш " . - мыняр теҥге , калтаже могайрак , ала
 шарналтет ыле ?
    - мом тушто шарнаш огыл ! - коклаш пура икымше рвезе . -
 окса калта кӱреналге тӱсан , ваштареш почылтеш , кок кӱсенан ,
 йырже йошкар тасма дене кучымо .
    - тыге-тыге , - вуйым рӱзалта сурт оза .
    - оксаже 380 теҥге ыле . ала ныл , ала вич лотерей билет .
    - оксан озаже тый отыл вет . кузе чыла палет ?
    - пазарышкыже ме кумытын миенна .
    - телевизорӱм налнена ыле , - Йыван Ивановичат кутырымашке
 ушна . - иктым посна шындышна , тергышна . кассыш оксам тӱлаш
 кайышым - кӱсенем яра . пазарыште тунар суко калык ыле . ала-кӧ
 нӧлталын да эртен каен . кажным шогалтен йолыштат мо ? йӧра эше
 окса тыйын кидыш логалын .
    - окса калташте эше мо ыле ? йолыштеш Йыван . чыла келшен
 толеш гынат , окса Иван Иванычынак гынат , Йыван ала-молан ок
 ӱшане , утларакшым - нине кок рвезылан .
    - кагаз . тушто икмыняр адресым возенам ыле .
    - тыге-тыге ... окса тыйын , йоҥылыш она лий , - Йыван кӱсенже
 гыч окса калтам луктеш , озажлан шуялта .
    - поро чонетлан тау ! тидым нигунам ом мондо ! - Иван Иваныч
 сурт озан кидшым шокшын кормыжта . - шонышым , оксам - йывылдик .
 дик . ынде нигунам ок лек.
    - сай кидыш когалеш гын , сайынак лектеш .
    Йыван нунын деч эше ала-мом вучыш . можыч ласкарак шомакым ,
 олашке унала ӱжмым . можыч , тока шонкалымыж семын , кленчам
 луктӱн шындымыштым . уке , нимом тугайым вучен ыш шюкто . уна-
 шамыч теммешкышт кочкыч , кленча пундашымат шкештак кумыктышт
 да ӱстел кокла гыч лектыч . каяшат тарванышт .
 **33**
    иктыже , ала-мом шарналтен , сурт оза деке лишкырак тольо ,
 кидшым вачӱмбакыже пыштыш да йӱкым вашталтенрак пелештыш :
    - кришан эргыже Йыван , а тый вет ...
    - ок кӱл , Миша ! - йолташыже-влак тудлан шомакым кошарташ
 ышт пу , чарышт .
    - эше ик гана тау ! таза лий , чӱчӱ ! - Иван Иванович кидым
 пуышат , кодыге почела лектын кайышт . кудывечыште ала-молан
 теммешкӱштак воштыльыч .
    Йыван нуным туп йоммешкышт окна гыч ончен шогыш , вара пӱкеныш
 шинче , ӱстембалне кинде пудыргым , яра кленчам ончен ,
 ойгырен шӱлалтыш : " а тый вет ... " . "мом тидын дене каласынеже
 ыле ? молан воштыльыч ? мыйым чай . кӧм эше ? "
    куанышаш олмеш кӧргышто ала-молан кочын гына чучеш , пуйто
 арымшыдым кочкын . яра кленчам кидышкыже нале , ӱстембак кумыктыш -
 ик чӱчалтышат йоген ыш лек .
    - теҥгечак плотньык- шамычлан йӱктен пытарышаш улмаш ,
 - йӧсын пелешта , нунылан полшаш лектеш .
    оксам мумым , озажлан пӧртылтымым эркын-эркын мондашат тӱҥалын
 ыле . арня эртымек, почтальон тудлан уремешак лӱман кагазым
 кӱчыктышат , тунамак чыла-чӱла шарналтыш , пылышыжлан шергылте :
 " а тый вет ... " рвезе-влакын кудывечыште шер теммешкышт воштылмышт
 йоҥгалте .
    конвертым кид чытырен почеш , кагазым вийналтарен лудешат ,
 умыла : тудым судыш ӱжыт . суд ден оксам пӧртылтымӧ коклаште
 нимогай кыл уке гынат , чонжо дене шижеш : арам огыл кум рвезе
 толын , арам огыл иктыже ала-мом йӱкым вашталтен ойлынеже ыле ,
 арам огыл кудывечыште тыге воштылыныт . кресаньык семын , Кришан
 Йыван чылалан ӱшана , тидын годымак лӱман кагаз , ойлен шуктыдымо
 шомак тудым лӱдмашке шукта , ушыштыжо икте-весе коклаште кылым
 шочыкта .
    - мо тӱкӧ кагаз ? адак оксам муын отыл чай ? - уремыште
 шогылтшо марийжым ужешат , ватыже йодеш . тудо кум рвезым ужын
 огыл , пашаште лийын . а оксан озаже кычал толмым пала .
    - судыш жыт ... - Кришан Йыван йомшо еҥла йырваш ончыштеш .
    - молан ? - ватыжат лӱдын йодеш .
    - ала ...
    - маньым вет , тиде окса дене садак вуетым кошартет .
 молан нӧлтальыч ? кийыже ыле . шӱйжӧ ыле . анят , иктаж-мынярым
 шылтен коденат ?
    - тӱрыснек пуышым . мылам еҥ окса ок кӱл .
    - тугеже молан кычалтылыт ?
    - ала ... лӱмынак оксалан кӧра ӱжыт , шонет мо ? можыч
 иктажмолан весылан ?
    - оксалан ӱжыт , оксалан . а мом весым осалым ыштенат ?
    - нимом ыштен омыл . оксам муынам гын , осал мо тиде ?
    - муынатше - осал огыл . луктын пуэнат - теве кушто осалже !
    Кришан Йыван мом шонашат ӧреш . ӱшыж дене шке титакшым
 шерген кычалеш - низаштст ок му . тыге гын , судышкат кайыман
 огыл . кагазым ончалеш - ӱжытак . йоҥылыш лийыныт шонен
 лыпланаш тӧча .
    - нимогай титакем уке . каемат , толам веле , - шканже манеш .
    - тушко ӱжыт гын , толат вара , - ватыже пешак торжан кутыра .
 лӱман кагаз толмек , марийже алак йымыш . - сукарам коштен
 ямдылаш ок кӱл ?
    Йыван сырен кудалта , янам саҥга йымач ончалеш .
 ӱжмӧ кечым вучен шуктат , оксам наҥгайыме годымсо вургемымак
 чиен , олашке лектын кая . пешак вашке миен шуэш гынат , суд
 портым кычал коштын , йолыштын , жапым ятырак эртарыле .
    йодмылан южышт воштылыт веле .
 **34**
    - тылат могайже кӱлеш ? - маныт . - мланде суд але кава суд ?
    Йыван мыскарам ӱмыла , нунын семынак вашешта :
    - кызытеш мланде суд гына кӱлеш .
    тудлан корным ончыктен колтат. калык суд пӧртыш миен ,
 кагазшым ончыктымеке , тудлан вигак суд залыш пураш шӱдат .
    йоҥгыдо залыш пурен шогалеш - йырваш пушкыдо пӱкен-влак , а
 калык ала-молан шагал . ончылно , чылалан коймо верыште ,
 эҥертыман кӱкшӧ пӱкеныште , кум еҥ шинча . ваштарешыштак , йыванлан
 тупынь , эше кум еҥ коеш . ӧмса воктенак кува-шамыч шыве-шыве
 мутланат , пуйто спектакльым ончаш толыныт . ала шке сомылыштым
 пытарен толын шинчыныт , ала судшат шке пашажым кошартен -чыланат
 каяш тарваненыт .
    кӱшнӧ шинчыше кум еҥым ужын , Кришан Йыван кенета пӱжалт
 кая . тупышто ночкым шижешат , носовикым луктын , саҥгажым
 ӱштылеш . ончӱкрак кая , ончыл пӱкеныште шинчыше-влак воктек верлана .
 ончал колта - Иван Ивановичым пала . молыштат тудын йолташыштак
 улыт . какшаҥдӱрыш миеныт ыле .
    - тыйымат судыш ӱжыныт аман ? - йодеш Йыван .
    - ӱжыныт , - Иван Иванович кӱчыкын вашешта , ял гыч толшо
 марийым ончалаш ала-молан вожылеш.
    - тыге-тыге . судыш шке вуя он кошт.
    - гражданин  , лӱмдам каласыза ! - кӱкшӧ верыште покшелне
 шинчышыже йодо . тудо кужу , кӱкшӧ кап-кылан марий .
    - мый мо ? - ышталеш Кришан Йыван . - мый Какшанов улам .
 Иван Григорьевич . какшандӱр гыч .
    - Какшанов Иван Григорьевич ? туге мо ?
    - туге лектеш .
    - молан судыш ӱжыныт , паледа мо ?
    - йӧршынак ом пале . могай титакым ыштенам гын ?
    - казыр умылтарем . судыш йодмаш пурен . те ола пазарыште
 Иван Иванович Токтауловын оксажым муында . оксан озажым
 кычалын , оньо куважлан возен улыда . теве тендан письмада .
 Иван Иванович Токтаулов письма почеш тендан деке миен . тиде
 лийын мо ?
    - лийын , лийын .
    - те оксам пуэнда , но тӱрыс пӧртылтен огыдал . оксаже мыняр
 ыле ?
    Кришан Йыван адак пӱжалт кайыш . ынде пӱжвӱд саҥгашкыжат
 лекте . лӱдмыж дене ӱштылашат шотым ок му .
    - мый пазарыштыже шотлен шогылташ ярсен омыл , - малдалеш .
    - мӧҥгышкен тольымат , ватем шотлен шинчылте .
    - можыч , тудо шылтен коден ?
    - тиде лийын ок керт . шинча ончылнемак мутайкалыш .
    - гражданин Токтаулов , оксадаже мыняр ыле ? - йодеш судья .
    - лач 600 теҥге . тидым йолташем-шамычат ужыныт , ватемат
 пала . телевизорым ужалышат пеҥгыдемден кертеш .
    - тудыжо оксатшым ушын мо ?
    - тудыжо ... - Токтаулов ала-молан тык-мук лие . - кузе тудо
 ужын кертеш ? телевизор налаш мийымем пала . мо ... Кӱсеныштет
 окса уке гын , мо шайтанлан тыгай шергакан сатум налаш миет !
 магазинышкыжат от пуро .
    - те , гражданин Какшанов , тидын шотышто мом каласеда ?
    - мо шотышто , йолташ ?
    - ну , гражданин Токтауловын оксаже мыняр ыле ?
    - ватем шотлыш , шкежат шотлышым - лач лекте . 380 теҥге .
 ӱтыжым кушеч шотлен луктыныт - ом пале .
    - ватет деч посна нунын оксажым нигӧ ужын огыл мо ?
    - уке . ватем да мый гына .
    - гражданин Какшанов , тыланда кодшо оксам , 220 теҥгем ,
 пӧртылташда логалеш , - мӱчаш мутым судья келыштарен ойла .
    - суд тыгак пунчалеш .
 **35**
    кришан Йыванын уш пудыраныме гай лиеш - коридорышто ,
 икте-весе дене тӱкнылын , ятыр коштеда , уремыш лекташ омсам
 низаштат муын ок керт .
    тудым кӱкшӧ капан ик марий кучен шогалта . коҥла йымалныже
 кӱжгӧ кагаз ора . Йыван сайрак ончал колта - судьяк улмаш .
    - Какшанов йолташ , мом мӧҥгеш-оньыш коштедет ? - йодеш
 судья .
    - чечас каем , чечасак ... - писын кутыра Йыван . - омсаже
 кушто гын ?
    - Какшанов йолташ , вуйшиймашым пу !
    - адак тышке толаш ? - лӱдын пелешта Йыван . - огым ! мый
 суд воктен коштын ом мошто .
    - токтауловын оксажым шылтен коден отыл вет ?
    - теве ! - Йыван оҥым ыреслаш содор кидым нӧлтале , судьян
 тӱткынышӧ шинчажым ужын волтен колтыш .
    - ӱшанем тылат ! - ойла тудыжо . - но нимо дене полшен ом
 керт . письмам от возгале , оксам шканет налат гын , шке кӱсенет
 гычят луктын от пу ыле гын ... - йоҥылыш ойлымым шижын , судья
 кокылралта . - м-да ... конешне , ойлыманат огыл , тый пешак чын
 ыштенат , моторын . но ... а омса теве !
    кришан Йыван мӧҥгыжӧ вуйым сакен толын пура .
    - колтеныт ? - тургыжланен йодеш Ана .
    - колтеныт ... 220 теҥгем тӱлаш пыштеныт .
    - кӧлан ?
    - саде оксан озажлан . а молан , мый ялтак шым умыло , - кидым
 шаралта Йыван .
    - ойлышым огыл мо , мумо оксат дене вуетым кошартет , маньым
 вет . ужат , могай поро лектын , намиенак пуа , лиеш . илен от
 мошто , шотдымо айдеме улат ! - Ана шкенжым утыр сырыкта . марийже
 ола гыч пӱчмӧ шулдыран толынат , ынде лӱдшаш уке , тужашат лиеш . -
 муынат гын , шып шинче ! мом корнеш йомдаренат , тудын озаже весе
 лиеш . чисте окмак ӱлат ! шотет йыклык уке !
    - шылым ужалӱме оксам пу-ян !  - пеле йӱкын йодеш Йыван .
    - вучен шинче - пуэм ! кузе моштет , туге тӱлӧ ! кумырым ом
 пу ! казаматыш петырышт ! ала тушто ушет пура .
    " садак пуа , садак чаманен налеш , - шоналта Йыван , вуйым
    сакен шинчеш . - 220 теҥгелан тюрьмаш шинчаш мо ? юмо утарыже !
 нигӧ тыгайышке ынже шу ! ... ала окса калтажым налаш ок кӱл ыле ?
 чеслынак тошкал коден , эртен каяш ? тек киен кодшо ыле ... огӱл ,
 чын ыштенам чай , весылан логалеш гын , ала тудӱн нимогай намышат
 уке " .
    плотньык-шамыч деке лектеш , товарым куча . ала-молан пашан
 ыштыме ок шу , кидлан товаржат нелын гына чучеш . вуйышто пӧрт
 огыл , а окса пӧрдеш : кушто вашкерак муаш ыле , шоҥго вуеш
 казаматыш шинчач юмо ынжак пӱрӧ ...
    кришан Йыван тошто олмышкыжак - кашка ӱмбак шинчеш ,
 пеленже товарым руалеш , нелын шӱлалта .
    - мо пеш шӱлыкан улат ? оксам йомдаренат мо ? - йыгынат
 йодеш .
    - йомдарышым ... ындыжым йомдарышымак ...
    кришан Йыван вуйым утыр сака , шинчам кумен , шинчавӱд
 пыжалт лекмым шижеш

 93 курым йӱксавыш
 ( Ончыко 1990 : 6 )  **36**
 Гани Гадиатов
 курым
 йӱксавыс
 сонет цикл
          алят ӧкынем : умылен мый шым шукто
          тунам , изи годым , кочан ой тӱням .
          ала лийын чын , ала илыш гыч тушто ,
          но чон шижын : чал еҥ ок выдыл шоям .
          тыгай ыле тудын йӧратыме мутшо :
          " кавасе ош юмылан кеч кумалам ,
          палем , кӱдырат гыч рыскалым от вучо ,
          чыла деч кӱш шынде шке Мланде-авам  " .
          садлан сукыр дене пасуш шошым лектын ,
          пурен суртыш шыже кастене тыгак , -
          у киндым чоклен тӱҥ ӱшанжыланак ...
          тидлан моли тудо кугезе вел дечын
          ыш торло , ыш кошт йот кундемым моктен ,
          манешын пиалжым да чапым поктен .
                   * * *
          ала тидланак , але нӧргӧ жапемже
          эртен да ача кумыл дечын посна ,
          мый пӧрдым эре чал кочан йол воктене , -
          ваш-ваш ик ончалтыш гыч ыҥлыш чонна .
          ыш шылте шӱм ойжым да , мыйыным пелке
          шӱкал торжан , ыш ман : "ит шышкылт , мага ! "
          кычкалт изорвашке , ойлен коча шкеже
          кунам пулан коктын кожлашке лекна :
          "вот , эргым , пушеҥге шога нур покшелне ,
          кошка , тулык кодын , но уло ӱшан :
          воктенже кертеш нӧлталт у сылне ото ;
          шижат тый тугодым : кундемын мардежше
          пуа левыракын , шыман , кеч тушан
          мемнан юмо тулым тетла огыт олто ... "
                   * * *
          кунам шочын юмо - нигӧ чын ок шотло ,
          ом йод рашлаш тидым толшаш тукымнам , -
          кеч тачысе деч ушанрак лийышт , поро ,
          но ыныштак орло шкенан тӱҥ йӱлам .
          **37**
          мемнан декат тудо кушечын дыр толын , -
          акрет годым кӧ деч кӧ йодын ? тунам
          паленыт : ош йӱксӧ вола тыныс шошым ,
          кумалыныт , тул лупш савен гын кавам ...
          но ышт ыҥле йӧршын : ик чумыр тӱняште
          мыняр калык насыл - тунар шолып ю ...
          тӱжем йодыш лектын ... нигӧ дек ыш шу .
          садлан дыр тачат нур покшелсе чараште
          кугезынан тулык кия онапу ...
          мо верчын ? вашмутым алят она пу .
                   * * *
          изиш пурем ончык , почам чынын викшым :
          кертам мо мый шке шонымемым шуктен ? -
          вет ошкыл еда толамӧрт дене шижын ,
          мо верч илена таче ме , чон йӱлен :
          ятлен ойлена кумло каргыме ийым ,
          а курым кыдалсым - пыртак левештен .
          да шымлӱ гутласынан кылмыше ийжым
          алят руэштеш мемнан тошто кестен .
          садлан огыл мо ӧкымлалт кӱэмалтше
          айдеме сӱмна тугак мындыр коклаште
          почкалтыш йымалсе саска гай пылна
          да шкем огына шиж , кӧ ме улына ! ..
          нимом мыланна ӧрдыж еҥ ок пу уым ,
          онча гынат кӱшычын , мыскыньыш луктын .
                   * * *
          ончаш йот кундемым ӱмбачын пеш лайык ,
          кумда кумыл шулдыр огеш кӱл тидлан ;
          кеч уын я тошTын кӱтет гынат шайык ,
          чын акым пуаш пӱсӧ акыл лийман .
          ыҥлаш илыш тӱҥым тораш ынем кае :
          палаш , пире шочын могай суаплан ,
          осаллыкым кушто конда поро кайык -
          чыла деч чакемже шке вел чонетлан .
          " салам ! " маннем тыште , марий еҥым ужын ,
          " исан ма ? " йоднем мый татар йолтас деч ,
          вашеш ойлышт "здрастье " , япон лийже кеч , -
          сырен , шолыпат , йӱкынат ынем вурсо ,
          йылмемым от пале гынат , пошкудем ,
          тӧр уж чон погемым , кугезе мландем .
                   * * *
          ава гай мылам тудын кажне йӱлаже ,
          тушDечын кеч ятырже йомо мондалт ,
          мо кодшыжым шергын вес калык коклашке
          пуаш ямде , луктын пӧлек гай тачат .
          а йодыт гын лӱмын келшен вашлиймаште
          " кушеч , кузе тидым саклен конденат ? ",
          **38**
          вигак вашештен , моктанаш ялт ом вашке
          мотор Салика да Акпатыр денат .
          эн ончыч темлем , шарналтен мер кӱсотым ,
          пор гай онаеҥын чон удылмо ойжым ,
          тушманле вий кушто порешт сӧрасен ;
          ӱжам теле йӱдын мазак шорыкйолыш ,
          луктам шелык олмыш , агам пайремлан ,
          кӱатыштым тек сабантуйышто шотлышт .
                   * * *
          ме , илышым "тӧрлын " , лукна йӱлам локшич ,
          кугезынан лийын кеч тукым пӧлек ;
          а весым , уэмдымым , калык шӱм-чоныш
          чылаж годым порын темлен ышна керт :
          лыпланыш чал Русьын тӱжем ияш оҥгыр
          да шоҥго Эрвел гычын толшо мечеть ;
          ишалтын кӧ нунын коклаште кок могырч -
          кораҥ шкендын урлык кучем ырым деч ...
          каргалте , мондалте , пырляш иктешлалте
          посна калык-влакын Vож-тӱҥ ая сем :
          кеч ой толмашеш "юмо " мутым каласе -
          лият тый айдеме , мортаҥын тоштемше ,
          а кӧ у жаплан тулартен моштыш шкем ,
          чапланыш эн шучко осаллыкше дене .
                   * * *
          ӱке , титаклен , ончылгоч ида вурсо ,
          тачат ӱшанет манын тый юмылан .
          чынак , лийман кажнын могай-гынат суксо
          а мый сукалтем шкенан вел ончылан .
          вет первый ош кечым ончалын , кеч-кушто
          ит иле , шинчат кумалтмеш эрелан ,
          кеч Мландым у уҥгыш Сандалыкна лукшо ,
          ты ШОЧМО лач икте гына кажнӱлан .
          но тудын коклан лектеш шочшо тугае , -
          эсогыл шӱм-чонжо гыч лӱмжым мушкеш
          тӱня йыр кычалме шке чап пургыжеш :
          монда , мо мугай туан ял да эл мланде ,
          кузе парчаж дене модеш ош куэ , -
          ава гае Родина тудын уке .
                   * * *
          а тудым пуа аза малтыме муро ,
          тӱрлалтын коча-кова кумыл пелен :
          ава оҥ шокшеш лывырга йоча тӱрвӧ ,
          кугезе деч толшо шке йылмым пален ,
          **39**
          ӱшанлын лекташ шинчымаш нур-пасушко
          погаш тӱня ушым ; йот мутым ыҥлен ,
          мер калык тшнам келшымаш корныш лукшо
          ик тыныс ӱстел дек ӱжаш пагален .
          но ме тудым шовыр , мыжер , шымакш кӱдынь ,
          орлен эртен кодшым да ончык ӱжде ,
          кудалтышна , илыш поргемышке луктын .
          а чынжым гын , пагыт мардеж дене руштын ,
          мо шемым , мо ошым рашлен шуктыде ,
          шӱм-чон чиям румбыкыш колтышна мушкын .
                   * * *
          а ме йодына таче , ӧрын , шке дечын :
          " молан рвезе тукым гыч лектыт тыгай ? " -
          Сӱсан эртена " черемис " ой воктечын :
          ӧна пале , тудын вож-тӱҥжӧ могай ;
          кован тувыр гае мотор шыже кечын
          йочам шочмо школыш ава ок наҥгай ;
          эсогыл марий манын возымо верчын
          шкенан лӱмкнагам кучена шолгым гай ;
          а кӧ шуын лӱмын ту " кӱшнӧ " манмашке ,
          монден , молан кызытше тушто шинча ,
          да шке калык гоч эше мӱндырк вуча ;
          мия ийлан пӧрык кугезе верлашке -
          ача-коча мутым туддечын от нал ...
          " дие муттер !" - авам вашлиеш саламлал .
                   * * *
          тӱҥалын кушеч чыла тидын "саскаже " ?
          шылташ нимолан : тӱня калык коклаште
          шке шочмо велетым лу йылмын каласе -
          ушнет тый "националист-влак " тӱшкаш ;
          а шкан веле тудым ик мут дене пале -
          " чын интернационалистын " йолташ ...
          кӧлан кӱлын тиде , да кӧм гыдал налме ? -
          тачат она тырше тыҥ чынжым йолдаш !
          мыняр тӱрлӧ тукым - тунар койыш-шоктыш ,
          сандалык гычак дыр шерла погынен ,
          тӱжем курым вошт йылт шӱралтын да шоктылт .
          а кӧ жап кӱсеныш осалым оптен , -
          шоя , кӧран , намыс коклаште тек кодшо ,
          лач ынже варналт , шеҥын , рвезылык лошко .
                   * * *
          а рвезылык - тукымын чон ойыртемже ,
          лекташ илыш корныш вий погымо тат .
          жап йыжыҥ денат тудым чылт от весемде ,
          ко нал ӱмыр шыжын шиян покшымжат ...
          **40**
          мемнан гына лие пеш кӱчык да неле ,
          ок сите ойлаш йылмынан погыжат :
          шӱжар-шольынам темен шке пултыш дене ,
          эр йӱдым пашаш ырышна помыжалт ;
          кузен логар аҥыш сар тулын когарже ,
          кеч кажне у шошо сӧрен ачанам ,
          но , илышын пуйто шем шолып когарше ,
          эсогыл пайрем куан кӱдыч кораҥе ,
          чоннам нултыш " йомын увер деч посна " ,
          лач ме эрелан пеле тулык кодна .
                   * * *
          мыняр улыт нуно , "увер деч поснаже ? "
          лулегышт тачат мланде мучко шала !
          чонна , шортынак , алят лӱмыштым дажт
          шӱгар кӱ ӱмбалне кычал орлана .
          эсогыл шке ешыш пел курым коклаште
          ыш пӧртыл гын чапышт тичмашын , тетла
          кузе чын висаш , шочмо элын туткарже
          могай тунам лийын , мо тудым эмла ?
          нунат огыл мо эше эн неле годым ,
          шке илышым калык пиал верч пуэн ,
          тӱням нумал луктыч тулан лондем гочын ...
          да , ончыч , чакнен , шинчам ӧрын куменыт :
          сеҥаш ӱшан тулжо чӱкталтын шуэн ...
          жал : огыт уж таче тӱня кыл уэммым .
                   * * *
          жапна, чынак , ынде йӧршеш толын весе .
          сареш йомшо-влак ! мамнан верч йогырен ,
          ида шӱлыкаҥ : элна бомбым ок веле ,
          тӱняште толеш атом мокмыр шӧрлен .
          ок тол Мландыш тыныс , пычал реч пудештше ,
          кава тар шикш дене ок керт кандалген ...
          садак тудын деч чылан але ышт эрне , -
          мынярын тачат шортыт , сарым карген !
          ала калык еш шканже шке оза огыл ?
          тунемын мо темлыме корнышто ошкыл ,
          кеч ончылно почылтын тамык порген ?
          нигӧн омешат нигунам ынже кончо ,
          у курым шинчаш тек нелшашла ок ончо ,
          вӱраҥын , шужен да кылмен ... мо эртен ! ...
                   * * *
          мо лийын , мом чытыме ту ныл ий годым ,
          ом нал ӱмбакем мӱй тудлан шарныкташ ,
          кӧ сеҥыше лектын да илыше толын ,
          вончен гын пиалыш тыгай пӱрымаш ;
          **41**
          а кӧ сар корнеш патырла йӧралт кодын ,
          шӱгарышт планетым сита ӱшталташ ,
          а шкешт часовой гай шогат , жапым шоктын ,
          велалт обелискышке шочмо верлаш .
          но илышын чынже алят йодеш весым :
          мыняр чал ава , тулык вате , оръеҥ
          шӱм-чон дене кеч шыже кайык пелен
          каят чоҥештен , палаш , малндын кувелне
          тачат , курымаш омо дене авалт ,
          марийышт да шочшышт , я таҥышт малат .
                   * * *
          сеҥалтше фашизмым , тӱнян тӱҥ тушманжым ,
          историй поргемыш шӱкалме лӱмеш
          чӱкталтше чап тулым пӧръеҥ гыч шагалже
          вашлие , эҥертыл кеч пу торчакеш .
          но вуйым ышт саке , сар деч шупшын налме
          пел кидым , пел йолым йолташышт олмеш
          кок мужырлан шотлышт ; а кӧ нур ӱмбаке
          ыш лек первый тыныс эр кече вашеш ,
          вученыт , эсогыл кычал , шуэн толшо ,
          тунамсе тулан жапеш шочшо киношто ;
          но тиде пиалжым гына , кӧ пала ,
          салтак-влак коклаште кеч лу пачаш шоктын ,
          тӱжем гыч вашлийын мо кеч ик ава ? ..
          айста нигӧмат ме тетла она мондо ! ..
                   * * *
          сар деч кодшо сусыр вашке ыш тӧрлане ,
          эмлаш кӱлын пагыт , да ялым уэш
          эл кӱдынь нӧлтен кынелташ йол ӱмбаке
          эрласыште вучымо токлык лӱмеш .
          токасе салтак-влак , тулеш шуаралтше ,
          кид-йол кӧн таза кодын , кум еҥ олмеш
          йӱд-кечым ышт шотло , но чапышт мондалте
          тӱня мучко мыскынь "колхозник " мутеш .
          паленыт вик нуным ола уремлаште ,
          вашлийыч , ятлен кажне кевыт омсаште ,
          кеч тушко пуреныт шке вий сийыштлан .
          тол мӧҥгыш яра - шият вуйым кӧлан ?
          эсогыл сурт-пече коклаште мо улмым ,
          уке , ит чамане , эл комдыш пу луктын .
                 * * *
          коклан кеҥеж рӱдынак чумыр ял кӱтӧ
          йомдарыш пачажым шке сурт ончылан ;
          а кӧн уке вольык - йозакым от тӱлӧ ,
          эр марте " урдет " совет пӧрт йымалан ;
          **42**
          йӱдвошт вуй ӱмбалне - сийланыме тургым ,
          яндар " юмын вӱд " дене темше чарка
          шыжалт пудештеш . сеҥен ажыме мурым ,
          салтак ватын чап йоммо йӱк васара  .
          а тиде "спектакльын " тӱҥ " режиссержо "
          ыш шоно , кузе ты ял калык ила ,
          паштеҥше ӱшан казашт деч яраш кодшо
          шкет тулык ава-влак йочаштлан эрла ,
          ала кеч пытартыш пареҥгым тамлаш
          пуат шӧр олмеш мом , пайлен талиҥгаш ?
          эрдене тугак нӧлтын кече , сандалге ,
          кандалгын йӱлен , яндарештын кава ;
          йыдал йолын лекте пасуш марий вате ,
          паша корнеш тудым саламлыш Москва .
          но , чон дене шортын , виеш шыргыжалын ,
          шылтен уло ойгым , вашештыш ава :
          " тый юмо да лий тӱнямбалне он Сталин !
          ия деч садак суксына тавыла ,
          ош юмын йымалне мемнан нал пыдалын
          айдеме сынан азыренже-влак деч ;
          илен кодаш порын ик кечыжым кеч ;
          ачашт лӱм денат сукалтем мый , кумалын ,
          вет тудо эл да тыйынат пиал верч
          кум шӱртӧ лӱҥгеш кайыш , шкетын лӱҥгалтын " .
                   * * *
          туанам салтак вате кок еҥ олмеш кодо :
          лий ӱдырамаш да пӧръеҥ кеч-куштат ;
          ийгот дене самырык але чал соҥго -
          жап ыш ойыркале да ыш йод иктат .
          юш ончо игечым , ок ситым ыш шотло , -
          пӱралтын тудлан чыла йӱштӧ-шокшат ;
          кожлаш от кай йӱдым - коҥган уке чонжо ,
          коклан кинде сукыр туш ыш воч гынат .
          шӱм-чон йодмо ойгым пашаште ондалыш ,
          эртен кодшо кечын , шушаш гычын ма
          кончен гын омеш поро-сайже - куаныш ,
          йоча чонна дене садак колынна ,
          кеч йӱд кӱпчык деч весылан ыш пу почын
          шке орлык ӧпкем синчавӱд дене кочын .
                   * * *
          кушташ шонен шочшым , кеҥеж гоч пазарыш
          висен мыняр меҥгым , ыш шотло шкежат ;
          эсогыл кремга ложаш верчын ужалыш
          йоча деч "утен " гын лу муно гынат ;
          **43**
          йолгорно кок велне угинде лӱҥгалтын ,
          лач тамжым мардежыште веле шижат ,
          а кеч ик кӱсен кӧргылан шӱгынчат гын , -
          вуча , комдык почын омсам , казамат ;
          нуреш йоген кодшо шыдаҥ вуйым пого -
          предватын ваҥа тыйым шыде тӧрза ,
          полша тудлан РИК гычын молшо "тора " ...
          йоча веле огыл , тыгодым чал шоҥго
          йышт шорто ончен , кеч арнялык пиал
          кузе мучышта , " ел куатым нолтал " .
                   * * *
          ты мут погемлан вик ида темле акым ,
          лач тошто пезмен талиҥгашке пыштен ,
          эре орлен манын , ик шемым кычалын,
          мо сайжым да порыжым пелке кышкен .
          мый кажне ойлан кучем мутым , но ягыл
          тор корныш ом лек , шке вийвалым висен :
          шагал гын , пел курым ийгот , да ус-акыл ,
          кеч уто ом ман , - уныкам кӱсылен .
          кумда шочмо эл , калыкна келшат , паче ,
          мылам тетла весе ок кӱл пӱрымаш ,
          пуэм нунын верч илышем , ом чамане ,
          а мо кызытат огеш лек кумыл семын ,
          мер кӱкшыт гыч тыште ом шоно вурсаш
          айда-лийже йӱштӧ чонан дечын весым .
                   * * *
          ом ман , ты саманын ыш лий нимо сайже :
          вияҥ тольо эл , илыш тымык ялна ;
          мо поро - осалын нигӧ ок каласе :
          налеш кӧлан уло мотор койышна ;
          тышка кудо-мландыште весым ышт сайле
          тушманым кыраш тушман дене пырля ;
          историй мудереч у йӱлам пален нале :
          кӱлеш - ушнат иктышке кӱ ден сава ;
          ший-шӧртньын йолген кеч касвел кугыжаныш , -
          пеле чара кодшо Российлан уэш
          тӱня ончылан , тауштен , вуйым савыш .
          ты жап ыле ӱаыч тӱжемле , миллионло
          илаш шочшо пагытын кӱчык жапеш ,
          вуеш шумо татше , тӱням ӱжын ончык .

 94 ушыштем - тошто Чарла
 Василий Юксерн ,
 Марий ССР-ын калык писательже
 ( Ончыко 1990 : 6 ) **44**
 очерк
    кокымшо ступень школышто туныктышо-влак шукын ыльыч . ҥунын
 радам гыч К. Ф. Егоров , А. В. Леушина да П. Н. Шошин
 нерген поснак каласыме шуэш .
    Павел Никифоровиц Шошин обхествоведенийым туныктыш . шоҥго
 коммунист маныт ыле . тудын урокшо кеч-кунамат оҥайын эртен .
 лачшым ом шарне , очыни , шымше классыште ыльым , туныктышо помещик ,
 дворянин нерген ойлымыж годым чарла купеч Пчелин тукымым шарналтыш .
 " пчелинмытын кӱ полатышт , - мане , - тачат ула койын шинча .
 тудым ала ончал савырнена ? тореш одал ? " - йодо . ме тӱшкан
 кычкырал колтышна : " наҥгайыза ! каена ! " . " тугеже ,
 - вашештыш Шошин , - вес урокым тушан эртарена " . Эрлашын ,
 кок классым шен , Павел Никифорович мемнан Пчелин полат
 кудывечыш наҥгайыш .
    ме ик пачашан кӱ пӧрт воктенысе сирень йымалан погынен шогална .
 мый ондакат тыште лийынам : тиде полатеш тоштер верланен ыле ( ту
 жапыште мӱзейым тыге маныныт ) .
    - пурла велне , - ойлаш тӱҥале Шошин , - Пчелинмытын кӱ
 полатышт . тудым латкандашымше курым кыдалне шындыме . олаштына
 эн тошто пӧрт . шолаште - Вознесенский черке , калык тудым "
 Ивашкан черке " лӱмда . ӧчыни , кугеч тукымлан тӱҥалтышым
 пыштыше + иван Николаевич Пчелин лӱмеш тыге манме , вет
 тудым Пчелин тукым ыштен . колынам , - каласкала туныктышына ,
 - пуйто теве ту пӧрт йымач пӱнчер чодырас шумеш мланде йымач
 кӱнчымӧ корно улмаш , пуйто купечын аген коштшыжо-шамыч Озаҥ
 корнеш толымо поянлыкым ту корно дене олаш конден шогеныт .
 колынам , но ом ӱшане . можо тыште чын ? мланде йымач кӱнчымӧ
 корно лийын , но чодыра марте огыл , а черке йымак гына .но
 илен-толын , пӧрт коридорыш лекше тудын омсажым тыгыде кермыч
 дене почаш лийдымын петыреныт . тыгай уверым Иван Михайлович
 Болдырев ойлен . Болдыревшым паледа докан ? мемнан школышто
 завучлан ышта . революций деч ончыч тудо саде полатеш верланыше
 реальный училищым вуйлатен да шкежат ешыж дене туштак илен .
 толен коштшо еҥже-влак шотышто теве мом каласем . ожно тыгай-
 влак чынак лийыныт , нуно Пчелин гай-шамычлан пояш полшеныт .
 но Пчелинмыт нерген тыгай шомак нимогай документеш возалт
 кодын огыл . теве ужыда , урем велне кок пачашан ош полатым ?
 тудат Пчелин тукымын . ынде теве тышкыла ончалза . ужыда ,
 Какшан серысе стадион ваштареш кок пачашан кӱ пӧрт шкет
 шинчалта . тудат Пчелин тукымын . а теве воктенна улшо музей
 пӧрт - нылымше полат .
    - ешызе кугу улмаш докан ? йодна ме .
    - конешне , поян еш шоло пушеҥгыла одарланен кушкеш . но
 Пчелин тукым гыч лекше-влак шукынжо вес олаш - Озаҥыш ,
 яраҥыш , Нижнийыш - каен лакемыныт . чарлаш кеч-кунамат тӱҥ
 еш гына кодын . ту еш я Какшан сер полатеш вераҥын , я тӧвӧ
 ту полатеш , - шошин урем вес вел пӧртым ончыктыш . - а эн
 ондак ыштыме пӧртым Пчелин тукым эре арендыш пуэн шоген .
 кызыт ту полатыште - совпартшкол . а Марий автономийым почмек ,
 тушто партий обком ден облисполком , эше ондак реальный училище ,
 земский суд верланеныт улмаш .
    Павел Никифорович Шошинлан , очыни , илалшырак ӱлмыжлан
 кӧра мемнан гай ӱлын классыште тунемше-шамыч дене кумылчо лияш
 ала педагог опытшо ситен огыл , ала иктаж вес амал улмаш , мо
 гынат шкенжым , таче манмыла , пеш официально
 **45**
 кучен . ме тудым шыде еҥлан шотленна , а южо тунемше , поснак
 ӱдыр кокла гыч , " кумык пӧръеҥ " манашат аптыранен огыл .
 туге гынат урокшо оҥайын эрта ыле , шке предметшым сайын пален .
 кок ий туныктыш , нигӧлан " двойкым " ыш шынде , нигӧм ыш вурсо ,
 нигӧм ыш мокто .
    тыгай ыле П . Н . Шошин , обществоведенийым туныктышо
 учительна .
    вес тӱрлӧ ыле Константин Федорович Егоров , сӱретлаш
 туныктышо преподавательна . очыни , ту амал денак ме тудым
 " вес чонан еҥ " манына ыле . яшката , лапка капан , весела
 шинча ончалтышан туныктышо чылалан келшен - мыланнат , педагог-
 влакланат . шымше классыш вончымеш мый пален омыл , кузе художник
 сӱретлан чия дене " чоным " пурта . тыныктышына Константин
 Федорович тидым тыге умылтарен .
    икана кабинетыш тудо кукгу  , кӱжгӧ альбом дене толын пурыш .
    - ончалза , - мане да саде альбомым кӱш нӧлтал шогале . - тиде
 наста " Отечественная война 1812 года " маналтеш . альбомышто -
 коло сырет . нуным живописец-баталист Василий Верещагин
 сӱретлен . мый шерген лектам . те тӱткын эскералза .
    ме шыпак ончен шинчышна . сӱрет-влакым ончыктыл пытарышат ,
 туныктышына кок листым ойырен кодыш .
    - нине сӱретым эше ик гана ончалза . уна , тыште - Наполеон ,
 а тыште - Михаил Кутузов , тудын йыр полковник-шамыч погынен
 шинчыныт . ынде таҥастарыза нунын чурийыштым , шинча ончалтышыштым .
 ойыртем уло , уке ? ..
    морко мландеш шочын кушшо уста марий художник К . Ф .
 Егоров , Иркутский изостудийым пытарымек , Озаҥыште художес-
 твенно-технический институтышто тунемын . институт деч вара
 Марий кундемыш пӧртылын . тудык шуко сӱретше Российысе да
 областной выставкылаште лийын . художник-влак , общественность
 " ага пайрем " , " арест революционера " , " тризна " , " первый
 поезд на Корте " сӱрет-влакым , С . Чавайнын , М . Шкетанын
 портретыштым поснак шокшын акленыт .
    Константин Федорович марий калыкын историйже гыч , очыни ,
 ачажын каласкалымыж почеш ( ачаже историк , писатель лийын )
 кок марий патырым - чоткарым да Онарым - шуко жия дене сӱретлен
 ыле , тунеммем годым мый нуным школ фойеште ужынам . но ала-мо
 шот дене нине сырет-влак художникын творческий активышкыже
 пурталтын огытыл . " ӱ вий " журналеш печатлалтше сӱрет-влакат
 тушто уке улыт .
    кокымшо ступень школышто ыштымыж годым муро , музыка К . Ф .
 Егоровым Антонина Васильевна Леушина дене лишемден . Леушина
 немыч йылмым туныктыш . тудо иктаж кумло ияш , чулым , чатка кап-
 кылан , йытыра чурийвылышан , чонеш пижше ӱдырамаш ыле . кутырен
 лыжган . кугу канде шинчашкыже , очыни , нигунам шыде тӱс возын
 огыл , эре арун , ласкан , айдемым пагалышын ончен . тудо немычла
 веле огыл , французлат ойлен . икана , шымше классыште тунеммем
 годым , Октябрь революций пайрем лӱмеш школыштына кугу концерт
 лие . тудым мыланна кугурак тунемше-шамыч ямдыленыт . нунын дек
 икмыняр туныктышо ушнен . тудо кечым мый нигунам ом мондо , шонем .
 концертым вӱдышӧ увертарыш :
    - "вечерний звон " мурым мемнан туныктышына Константин Федо
 рович Егоров мура . фортепьяном Антонина Васильевна Леушина
 шокта .
    лыжга яндар йӱк , шыма вӱд толкынла лӱҥгалтын , зал мучко
 эркын шарла . верын-верын южо муро лукыш аккомпаниаторын йӱкшӧ
 ушна . кок йӱк , иктыш ӱшнымек , муро сем сылнын-сылнын йоҥгалт
 кодеш , да чонетым пуйто умыр кас авалта . погынышо-влак совым
 кужу жап кырен тауштеныт . мурызо воштылале , вуйжым савалтышат ,
 Леушина дек чакеме . ала-мом пелештыш . аккомпаниатор клавишыш
 кидшым пыштыш да увертарыш :
    - Константин Федорович марий мурым муралтен ончыкта -
 " ой , луй модеш , луй модеш " .
    калык ӧрӧ дыр , икте-весым чый-чӱй ончыштеш : оласе руш
 школышто - марий муро ! тыгайым иктат вучен огыл докан . но ...
 Леусина аккордым нале , ик кутышын муро семым шоктен лекте ,
 да мурызо копам пералтен-пералтен мураш тӱҥале . весела сем ,
 йымыжа баритон калык кумылым савырыш . чыланат туге колыштыт ,
 пуйто шулалташат лӱдыт . пытартыш куплетым мурымыж годым сем
 почеш кушталташак лектеш , шонышым - йолжо тавалташ ямдылалт-
 мыла тарваналте .
 **46**
    погынышо-влаклан мурат , мурызат пеш келшышт дыр - чарналтен-
 чарналтен совым кырышт , зал мӱгыралт шогыш .
    тыгае ок мондалт , тыгайым кузе мондет !
    Леушина Антонина Васильевна Чарлаш 1913 ийыште Озаҥ гыч
 толын . ту ийынак ӱдырамаш гимназийыште немыч йылмым туныкташ
 шогалтеныт . мут толмашеш каласаш уто огыл : Кедрова Анастасия
 Диомидовна , первый марий коммунистка , лач тыште тудын пагалыме
 ученицыже лийын . гимназий деч вара А . В . Леушина
 педагогический курсышто (вараже педтехникум маналтын ) пашам
 ыштен . олаште пединститут почылтмеке , кокымшо ступень школ
 гыч тудым саде вузыш нальыч . тышан 1936 ийыште мый адакат тудын
 дене вашлийым - Антонина Васильевна уэшмыйын туныктышем лие .
 Леушина , иностранный йылмым туныктымо Моско институтым
 пытарыше еҥ , тунам пӱтынь Марий кундемлан шкет гына тыгай
 специалист лийын . вара пединститутеш иностранный йылме кафедра
 почылтын , вуйлатышылан адакат тудымак , А . В . Леушинамак ,
 шогалтеныт .
    ... мемнам алмашташ кушкын толшо у тукым кунам-гынат Йошкар-
 Ола Советым чот ятлаш тӱҥалеш дыр - вуйдымо пормо гай тудын
 архитекторжо-шамыч олаштына шуко исторический памятникым пытареныт .
 конешне , ме шкежат титакан улына - арален кодаш тыршен
 онынал . мый пеш сайын шарнем , олаште ныл кугу черке ыле .
 нуно Какшан вӱдеш йӱштылалтше йытыра ош йӱксыла эҥер серыште
 волгалт шинченыт . нуным XVӹӹӹ-XӹX курымлаште калӱк вий дене ,
 калык окса дене ыштыме . юмо , религий ваштареш кучедалме амал
 дене кудло ий ожно нуным сӱмырышт . тачат шинча ончылнем шучко
 сӱрет . горсоветын кӱштымыжым шуктен , самырык пашаче-влак
 монастырь черкым пужаш пижыныт (тудо тенийсе Госархив олмышто
 ыле ) . кудывечыште трактор лоргыкта . черке вуй гыч каван гай
 кугу чаҥым волтен шуаш кӱжгӧ кандырам шупшмо . ала-кӧ командым
 пуыш - трактор талынрак гӱжлаш тӱҥале , да чаҥ , рӱп-п шоктен ,
 мландыш шуҥгалте . шукат ыш эрте - черке кӧргыштӧ кӱдыратле
 пудештмаш , олам чытырыктен , йыр шарлыш . курымашлык ош черке
 луж-ж волен шинче . лач ойлем : ыш шалане , волен шинче . карген
 шалатыме черкылан , шагал гын , иктаж кум тылзе амырчык семын
 олам игылтыктышт . ондак тудын кермычшым вес кӱлешлан налаш
 шоненыт улмаш , но кермыч-влак , икте-весе дене ойыраш лийдымын
 пийдымын пижын , кӱ курыкыш савырненыт . вара иже аламогай мудреч
 лектын : саде кӱ курыкым неле чӧгыт дене кырен шелышташ
 кӱштен да тудым ола уремлан вакшаш шупшыктен пытарышт . тыгак
 кошартышт эн тошто Тройчын черкым - олмыжо тачат автошкол
 кудывечыште намыслалт палдырна . кумлымшо ийлаште Вознесенский
 черкым игылтме семын сыра заводыш савырышт . ынде иктаж коло ий
 лиеш дыр , Воскресенский ( соборный )  черке йомо . шукерте
 огыл пуйто Мамай-хан олашкына толын кошто-йомыч мланде ӱмбач
 марий театрын оралтыже , марНИИ-н пӧртшӧ , " Таланцев пӧрт " ,
 а вет нуно марий историйлан пеш шерге памятник ыльыч ...
    ышыштем - тошто Чарла , марий театр . театрлан моктемурым
 каласаш амал шуко . тудын суртшо йомын гынат ( а олмыжо - кызытсе
 курчак театр воктен ) . суап пашаже калык ушеш мондалтдымын
 илаш кодын , вет тудо марий шемерлан амызе тошто тӱня гыч у ,
 волгыдо совет илышыш лекме корно ӱмбачын тӱрлӧ торым , тӱрлӧ
 куныжым эрыкташ полшен шогыш .
    марий тетрлан проектым Гвоздецкий ямдылен . вара шкенжӱмак
 директорлан шогалтеныт . ачам ойла ыле : " ончыкылык театрлан
 пӱнчӧ пырням ме , Кугусола кресаньык-шамыч , Какшанла корно
 воктенсе Чернушка чодыра гыч 1922-23 ийыште шюпшыктышна .
 вараже чоҥашат полшышна. 1925 ий мучаште тудо Булыгин сад
 покшелне кугу оласе дворецла койын волгалт шинче . я калыкше кузе
 куанен ыле ! .. "
    театрым 1926 ийыште март кыдалне , Марий автономный областьлан
 вич ий темме кечын почмо . умылтарем : тунам МАО шочмо
 кечым 1 мартыште палемденыт .
    " юбилей да театр почмо лӱмеш пеш кугу концерт лие , - тунамсе
 касым шарналтен ойла калык артист Георгий Пушкин . - погынышо
 калыкым Палантайын хоржочот куандарыш . тудо композиторын возымо
 иктаж коло мурыжым мурыш . оласе самодеятельный артист-влакат
 пайремым моштенак сӧрастарышт ... театр почмо кече тунамсе рвезе
 пагытыштем эн кугу да чапле пайрем ыле . мый Палантайын
 хорыштыжо мурышым " .
    марий театрыште мый первый гана , очыни , 1931 ийыште лийынам .
 пеш шарнем , мемнам тушко ялысе комсомол ячейка секретарь Яков
 Малинов кондыш . шукын
 **47**
 улына ыле . малиновак чылалан билетым налын пуыш , залыш пуртыш ,
 вераҥдыш . шкат пеленнак шинче . ший оҥгыр кум гана йыҥгыртышат ,
 залыште тул йӧрыш , сцена лыжге почылто . ой , куанже могай !
 могай азап ! ужар чодыра лоҥгаште , изи одар чашкер воктене ,
 кусо пызнен . пырт умбалнырак мӱкш омарта-шамыч койыт . шӱшпык
 мура . эр . лаштыра писте шеҥгеч шоҥго кугыза лекте . кудо дек
 мийышат , йӱкым пуыш : " Клави , Клави ! .. " ме " мӱкш отар "
 спектакльым ончена . мондалтдыме спектакль ӱмырешлан ушеш кодшо
 каш. тылеч вара марий театр вӱрышкынак шыҥыш дыр .
    таче , эртыме илыш корным савырнен ончалаш жап шумек , вуйым
 савем Марий театрлан , тудын тале , чолга артержо-влаклан . нигӧ
 ок мондалт , нимо ок мондалт ! илат калык шӱмыштӧ В . Якшов ,
 А . Филиппова , А . Курганова , А . Мамуткин , А .
 + тихонова , А . Страу сова , П . Смирнова , Ф . Лебедев ,
 И . Россыгин , В , Шуреева , Т . Соколов да шуко молат .
    театрым порын шарналтышымат , эше теве мо ушышкем тольо .
 пединститутышто тунемам ыле . ик шыже кастене , очыни , 1936 ийыште ,
 С . Чавайнын " марий рота " пьесыж почеш шындыме спектакльым
 ончышым . спектакль келшыш . да келшыш веле гала - тудо шочмо
 кундемнан , шочмо калыкнан историйыштым пагален илаш таратыш .
 тунам институтышто Андрей Георгиевич Захаров военный делом
 туныктен , Марий Ернур ялеш ( Оршанка район ) шочын кушшо
 проста айдеме . мут гыч мут лекмек , раш лие : марий ротын
 командирже Андрей Георгиевич Захаров , мемнан туныктышына .
 ме тудын урокшым вучен коштна . вучымо кече толын шуо , да марий
 рота нерген каласкалаш Андрей Георгиевич йодмынам шуктыш .
    " 1918 ийыште ик шошо кечын Озаҥ губвоенкомат мемнам ,
 Михаил Миронович Товашов дене когыньнам , Чарлаш колтыш ,
 - мане А . Г . Захаров . - Элыштына пуламыр жап ыле . герман
 сар годым пленыш логалше чехословак корпус , империалист кашаклан
 тарлалтын , Совет республика ваштареш мятежым тарватен .
 белочех-шамыч Юл вӱд дене Озаҥ дек чакемаш шоненыт ... Чарлаш
 толмек , ме ола воктенысе лишыл яллаш кайышна . кок шӱдӧ наре
 землякнам ротыш чумырен , август тыҥалтыште Озаҥыш миен пурӱшна
 ... ну , умбакыже мо лийын - писатель Чавайн " Марий рота "
 пьесыштыже тӱҥ шотышто чын ончыктен - тудо мый денем шуко гана
 вашлийын кутырыш ... икманаш , белочех-шамычын артиллерийышт
 мемнам Казанка эҥер сереш чотка шийын оптыш . снаряд йымалан
 да шинчаваш пижын кредалмашеш шуко марий рвезе колыш . а кӧ
 илыше кодо - чылам тюрьмаш поген чыкеныт . мыят тушто кумло вич
 кечым шинчышым . мемнам Йошкар Армий утарыш " .
    тюрьлма гыч лекмек , Андрей Георгиевич Восточный фронтышто
 кредалын . ондак батальон , вара полк командир лийын . тунам тудлан
 улыжат 25 ий веле улмаш .
    совет республикым , Озаҥ олам аралаш шогалше марий рота
 кундемнан илыш корныштыжо - мондаш лийдыме исторический факт .
 кызыт шонен куанем , марий калыкын шочшыжо-влак мобилизаций почеш
 огыл , шке кумылын Совет властьым аралаш кынелыныт , тӱҥалтыш
 кечылаштыжак патриотизм , интернационализм шӱлышан лийыныт . шарнем
 мемнан дене вишлиймыж годым ротын комиссарже Михаил Миронович
 Товашоват тидымак ойлен ыле .
    товашов дене мемнан факультет 1937 ийыште шошым вашлийын . амалже
 тыге шочын . икана ме , студент-влак , Чавайын " Марий рота "
 пьесыж нерген тышкан каҥшен шинчылтна . кенета Товашов нерген мут
 лекте . " товашовын прототипше ила маныт " , - ала-кӧ пелештыш .
 "ила , - маньым мый . - тудын чын фамилийже Товашов .
 пӧртшымат палем , Волков уремыште , шинчам эмлыме больница воктен .
 мый ту суртышто лийынам : Михаил Мироновичын ватыжын шольыж дене -
 Василий Петров дене - кокымшо ступенян школышто пырля тунемынам " ,
 - рашемдышым йолташем-влаклан . "айста тудым институтыш ӱжына ! "
 - кок-кум еҥ иканаште пелештал колтыш . мемнан йодмына почеш
 туныктышына - А . Г . Захаров - Товашов дене кутырен нале Михаил
 Миронович мемнан дек тольо . теве кунам илыше комиссар дене вашлияш
 пиал лие .
    М . М . Товашов топката , таза кап-кылан марий ыле .
 пӱнчерсола ялеш (медведово район ) 1884 ийыште шочын , Герман
 сар тӱҥалмеш Упшер школышто ( Волжский район ) туныктышылан ыштен .
 сареш сусырген . 1918 ий январьыште Озаҥысе военный окружной штаб
 пеленсе марий онделым вуйлатен . тыште улмыж годым Михаил Миронович
 губисполком пеленсе марий секций дене пырля марий салтак-влак
 коклаште кугу пропагандистиский пашам эртарен , марла шуко
 листовкым возен да
 ** 48**
 печатлен луктын . А . Д . Кедрова шке жапыштыже М . М .
 Товашовын тиде пашажым пеш кӱкшын аклен . 1919 ий февральыште
 тудым Каснококшайский уездный военный комиссарлан , а 1921 ийыште
 областной военкомлан шогалтат . пырля ыштыше йолташыже-влак тудым
 тале организаторлан шотленыт .
    институтыш мийымыж годым М . М . Товашов марий ротым ыштымаште
 тӱрлӧ нелылык нерген мыланна ятыр каласкалыш .
    - озаҥысе губернский военком Авров йолташын кӱштымыжым шуктен ,
 - ойлен Михаил Миронович , - мый А . Г . Захаровым пеленем
 нальымат ,чарлаш толын пурышым . уездный Совет исполкомым Домрачес
 вуйлата ыле . молан толмына нерген каласкалышымат , тудо игылт пелештыш :
 " молан тыланда марий рота кӱлеш лийын ? Марий княжестуым ыштынеда
 мо ? а шке князь лийнеда коеш ? " исполком могырым полыш ыш лий .
 домрачев кумылнам волтыш гынат , ме Захаров дене кӱлынак пижна .
 ола воктенысе кум волостьысо марий ялым коштын савырнаш логале .
 тылзе гутлаште ик ротылан ситыше доброволец-шамычым поген ситарышна .
 командирлан Андрей Георгиевич Захаровым шогалтышым .
 рота сар пашалан тунемаш тӱҥале . а мый кокымшо ротым чумыраш пижым .
 арня эртымек , тушкат 25 еҥым погенам ыле , варже мешанчык лекте .
 уездный военкомат пелен кадровый рота уло ыле . тусо офицер-шамыч
 салтак коклаште шыдым тарватеныт - марий ротым поктыл шалаташ , а
 мемнам , Захаров ден когыньнам , пушташ ямдылалтыныт . тыште ,
 очыни , Домрачевын шакше пашаже вийнаш тӧчен . но тушман-шамычын
 осал шонымашышт тӱжвак лекте да порволыш . Марий ротым Озаҥыш
 ужатышым . тушто тудо кокымшӧ Казанский полкыш ушен ...
    М . М . Товашов дене вашлийме деч вара граждан сар годсо илыш
 жап мыланна утларак рашемалте , Сергей Чавайнын " Марий рота "
 пьесыжымат утларак аклаш тӱҥалана . ончыкшо , йӧнан жапым муын ,
 писательым шкежым институтыш ӱжаш шонышна . но шонымашнам шуктен
 ышна керт .
    Марий калыкын чолга эргыже Михаил Миронович Товашов личность
 культ годым тюрьмаш колен .
    кумлымшо ийлаште Чарла кенета кугем кайыш - калык ушныш , орлате
 шукеме . совет уремеш , Связь пӧрт ваштареш , кок пачашан кӱ пӧртеш
 агропединститут , изиш варарак профтехшкол кудывечеш лесотехнический
 институт ( кызыт политехнический институт ) почылтыч .
 социалистический культурым научно шымлыше институт ( МарНИИСК )
 пашам ышташ тӱҥале . тудо Горький уремеш верланен ыле . пединститут
 пеленсе рабфак , лесотехнический институт пеленсе лесной школ ,
 искусство техникум , индустриальный , медицинский техникум-влак ,
 шентруд школ уло областьлан кумдан палыме лийыч . Осоавиахим ОДН
 ( " долой неграмотность " общество ) , МОПР , " Красный крест "
 общество-влакын , физкультура да спорт комитетын шуко тӱжем еҥан
 организацийышт йол ӱмбак шогальыч . икманаш , калыкым культурный
 революций авалтыш .
 Воскресенский черкеш кинотеатр почылто . варарак " рекорд "
 кинотеатрым чоҥышт . Марий автономный область 1936 ий июньышто
 латвич ияш юбилейжым пайремлыш . больничный городок воктенсе яра
 кийыше мландеш кугу митинг эртаралте ( тылеч вара тудо верым
 " юбилейный площадь " манаш тӱҥалме ) . пайремыш тӱрлӧ верла гыч
 шуко уна толын ыле . митингыш погынышо-влак Моско гыч толшо
 тынямбалсе рекордсменка - парашютистка Ната Бабушкина ден
 Галина Песецкаям шокшын саламлышт . уна-влак верысе правительство
 дене пырля трибуныш верланеныт ыле .
    митинг пытышат , Ната Бабушкина кӱчык мутым каласыш ; вара ,
 машинаш шинчын , аэродромыш кудале . " затяжной прыжок " манме йӧн
 дене тудо парашютный спортын сеҥымашыжым ончыкташ шонен . но ...
 южышто вучыдымо азап лийын : ямдылыме парашютшо почылтын огыл , а
 шапялыме парашютшо - вараш кодын , да ҥаташа , мландыс волен шумек ,
 чот чытырналт пералтын . кум кече черле кийыш , ыш чыте .
 ӱмыржӧ лугыч лие . тудым шарнен илаш оласе молдежь пуста мландеш
 у парклан негызым пыштыш . кок-кум ий гыч саде мланде ужарген ,
 тӱзланен шогале . кызыт тудым Ната Бабушкина лӱмеш сад манына .
 сад покшелне Ната Бабушкинан памятникше торашке волгалт шога .
    1936 ийыште пабфакым тунем пытарымек , мый Н . К . Крупская
 лӱмеш педагогический институт пурышым . тунам тудо Лапшансола
 нур покшелне чылт шкетак волгалт шинчыш . шошым кугу перемен
 годым уремыш лектынат , лыже толкыналт шогышо уржа пасу йолгорно
 дене Ошла эҥерыш шумеш коштын савырнена
 **49**
 ыле . а южшо могай ыле тусто . а турийже вуй ӱмбалне кузе мурен
 чӱчка ыле ! .. варарак институт пӧрт воктен кум пачашан общежитий
 нӧлталте - тудым ышташ меат полшышна .
    мемнан литературный факультет туныктышо-влаклан эн пиалан ыле .
 ме профессор Николай Николаевич Фатов , доцент Семен Николаевич
 Никольский , поэт Шабдар Осып , уста марий лингвист Валериан
 Михайлович Васильев дене кугешненна . нунылан да , конешне , моло
 преподавательланат ӱмырем мучко тауштен илаш тӱҥалам нуно , институт
 мылам сылнымут корныш лекташ полшышт .
    профессор Н . Н . Фатов нылымше курсышто тунеммем годым чӱчкыдын
 рефератым возыкта ыле . " реферат , - ойлен профессор , -
 литературоведений жанрым йӧраташ туныкта , научный пашаеҥ ,
 художественный критик лияш кумылым луктеш , тамым пуа " . шке
 архивыштем ту годсо кок авторефератым - " проза Вл . Маяковского
 " да " место романа Н . А . Некрасова " три страны света " в
 художественной прозе ӹӹ половины XӹX века " - кызытат арален кийыктем ,
 нуным профессор порын аклен : " ... рекомендую после института
 развивать природные задатки литературоведа " .
    шабдар Осып - Иосиф Архипович Шабдаров - мемнан факультетыште
 йӧратыме еҥ ыле . мый тудым эн ондак архитектор А . А . Суриков
 деран ужынам . Суриковмыт ешыште шольым - акамын Толя эргыже -
 илен . тудын деке чӱчкыдын пурен кошташ логалын . тидым Шабдар
 Осып тогдаен шуктен улмаш . икана Алексей Андреевич дек миен
 пурымем ужылдышат , Суриковым ончал пелештыш :
    - тиде рвезым тышна кумшо ала нылымше гана ужам . родет докан ,
 Алексей ?
    - изи туларем - вашештыш архитектор . - тудын акаже - мыйын
 Санюк изамын пелашыже . а Толя - тудын племянникше ...
 педрабфакыште тунемеш . нылымше курсышто . Лӱмжӧ Васли .
    - значит , Вашли шольо ! - воштылале поэт . - ну мо , палыме
 лийына , студент йолташ .
    - а мый тендам шукертсек палем , - вожылаш шотем ыш лий .
    - ай , ойлет дыр ! даже " шукертсек " ?
    - чынак ... "коришым " кӧ возен ? те . "акыр саманым " , кӱсле
 йӱкым " ?
    - верне .
 Суриков колыштал шинчышат , секретым почо .
    - архипыч тудо шкат возгалаш тӧча .
 Шабдар , верже гыч кынелын мый декем чакеме , пурла кидшым вачышкем
 пыштыш .
    - литератор лияш шонет аман ? - шинчашкем чоян ончале . - а мо ,
 пеш сай !  почеламутым але ойлымашым возгалет ?
    - почеламутым ! - вашештышым да чеверген шогальым шижам , шӱргем
 йӱла .
    - ала иктажым лудын пуэт ?
    ушыштем озыркан шонымаш шочо : Шабдар Осыпын шке почеламутшым
 лудын пуаш . шинчам пыч-пыч кумалте , да тӱҥальым .
                   ший ӱпшӧ саҥгашке кержалтын ,
                   шинчаже книгаште страницым шереш ,
                   рвезе вуй йырже шонымаш пӱтырналтын
                   пераже кагаз вач чӱчка да куржеш ...
    шабдар Осып чурк лийын кайыш , но ыш чаре . мый давай умбакыже
 лудаш э , лудам . тудо тугак шып шога . чояланымем келшыш докан ,
 воштылале . Суриковым ончал колтыш .
    - тый , Андрейыч , нимомат шыч умыло конешне , - мане .
    - кузе шым умыло? - ӧрӧ Алексей Андреевич . - мо , марий
 уламыс... - уке , шыч умыло ! васли шольо-проказник мыйын
 почеламутем лудо вет . ну , шайтан !
    коктынат шу-у воштыл колтышт ...
    шыжым литфакыште тунемаш тӱҥальым . Шабдар Осып , первый гана
 вашлиймекак , мыйым палыш .
    - Васли шольо-проказник ? -шыргыжалын манят , кидшым шуялтен
 саламлалте . - значит , ойлымына семынак ыштышыч ? молодец !
    - тунамсе сугыньдам эре ушыштем кучышым , Иосиф Архипович !
 одна шарне дыр ?
    - шарнем , пеш шарнем ...
    **50**
    литфак студент лиймем мыйым самырык марий поэт-влак дек лишемдыш .
 нунын кокла гыч Миклай Казаков , Василий Розкин , Анатолий Бик
 тунамак печатлалтыт ыле . йолташмытын возымышт дене кумылаҥын , мыят
 сылнымут пашаш ушнышым . иктаж лу почеламут гыч иктым " рвезе
 коммунист " газетыш колтен ончышым . тылзе наре эртышат , Георгий
 Ефрушын обзор статьяже лекте . тудо критик кестенже дене  мыйым рӱч
 перен пуыш . стихым возаш кумылем йылт йомо . проза дене ӱсыркалаш
 тӱҥальым . " рвезе коммунистыш " коштмем чарнышым .
    икана , тоштын-тоштынак , Шабдар Осыпын кабинетышкыже пурен
 шогальым . тудо кафедрым вуйлата ыле . Иосиф Архипович мӱйым

 порын вашлие .
    - ну , кунам возыметым лудаш пуэт ? - йодо .
    тыге тура ойлен йодмыжо мыйым ӧрыктарыш дыр . вет мый пуренам ыле
 вес сомыл дене - Алексей Андреевич Суриковын йодмыжым шукташ .
 поэтын йодышыжо чонем тарватыш . тошто ойлымына ушыш тольо .
 " возымет кӱын шуын шонет гын , мылам ончыкташ ит вожыл " , -
 манын ыле Шабдар Осып .
    Иосиф Архипович , такше икмыняр ойлымашем уло , - ыштальым .
 - лудын лекташ жапда лиеш гын , эрлак конден кертам .
    - кондо , кондо ... только тиде гана шкендын возымым кондо ,
 йӧра ?
    - мыскарамым шарнеда , ужат ?
    кабинет гыч кумылаҥ лектым . коридорышто гына А . А . Суриковын
 каласаш кӱштымыж нерген шарналтышым да уэш кабинетыш пураш логале.
    лудаш пуымо тышка гыч Шабдар Осып " шочмо ял воктене " да " ӱчӧ "
 ойлымашым ойырен нале . нунын содержанийыштлан авамын каласкалымыжым
 негыз шотеш кучылтынам . Иосиф Архиповичлан " ӱчӧ келшен . тудо
 тематикыж дене социально-бытовой сынан . " ойлымашын сюжетше пӱсӧ ,
 чоным тарватыше , - мане поэт . - лудшылан герой-влакетын тӱсышт
 коеш , характерышт ойыртемалтын тӱжвак сават . замечаний тыгай :
 персонаж-влакын йылмыштым молемдаш тырше ; тушманым ончыктымет
 годым шем чиям ик чамане , вет нунын чонышт-янлык чон . диалогым
 кӱчык ой дене чоҥо . кажне предложениет лупшалме сола йӱкла
 йоҥгалтше ... икманаш , эше изиш шинчылт , тунам мый тудлан печатьыш
 " корным пуэм " . а " шочмо ял воктене " ойлымашет але кӱчымӧ .
 чын , темыж дене оҥай , кӱлешан . но ланыш стрелок -влак нерген
 манеш-манешым колын возаш ок лий . исторический произведенийлан
 документ-влакым сайын лудын шымлен лекман . а тыйын возымаштет
 тиде ок шижалт " .
    шабдар Осып поро чонан , волгыдо ушан , келге шинчымашан
 туныктышо , поэт , литературовед лийын , лыжган кутыралтен колтымыж
 дене кеч-кӧмат шкеж дек кумылаҥден мошта ыле . изи шем ӧрышан мотор
 чурийвылышыже , чатка чиеман йытыра кап-кылже , коридор дене йошт-йошт
 ошкыл эртымыже тачат шинча ончылнем . чаманем , курымжо кӱчык лие .
    ... ушыштем - тошто чара . чап лийже тылат ! тый от лий гын , ок
 пеледалт ыле таче Йошкар-Ола ! чап лийже тыйын геройло калыкетлан -
 тудын йомартле , суап пашаж дене уэмеш , тӱзлана тошто Чарла . уржа
 пырче шурнылан илышым пуа , куалте шулдыр кайыкын каваш нӧлта ,
 эртыме корно историйым тапта . Декабрист Федор Глинка ойлен :
 " опиши героев бывших , и тогла история подит героев времени
 будущих " . чын каласыме . тек тиде возымем столицынан кугу
 историйышкыже изи кермычла шканже верым муэш .
    ... эрта лу ий . ояр кеҥеж пагыт чонем куандара . ошкылам
 сочмокушмо Чигашево урем дене . ужарген , сылнештын тудын тӱсшӧ .
 йӧратыме Ноля эҥерем кумдаҥын , шарлен , вӱдшӧ яндар-яндар . тудын
 вес велне у микрорайон сочын - сылне , волгыдо , кугу кӱ полат-шамыч
 канде каваш нӧлталт шогат . тыште Кукшкорем ял олмеш шындыме у
 заводын пашазыже-влак илат . кумда Ноля лукым пистеран , куэран
 тӱкӧ-тӱкӧ пеледыш клумбан парк айлен возын . парк покшелне - первый
 коммунарвлакым чапландарыше мотор памятник . шӧртньӧ буква дене
 возымо шомак-влак тоштым шарныктат : " 1918 ий шыжым Кугусола
 кресаньык влак Г . Курганов , А . Чужаев , Е . Эфремов , В .
 Яболоков , А . Александров " красная поляна " коммуным почыныт .
 чап лийже нунылан ! "
    какшанла кугорныш ошкыл лекме деч ончыч Опанас Миколайын кок
 пачашан йошкар кӱ полатше воктен шогалам (ожно тыште мыйын школем
 ыле ) . ончылнем - ош памятник . тушан возымо : " отечественный
 войнан геройжо-влакланн - чап ! " а пырт ӱлнырак сар тулеш колышо
 Кугусола рвезе-шамычын лӱмышт : " М . М . Степанов
 **51**
 Я . И . Малинов , Д . Д . Румянцев , В . Л . Столяров ,
 П . Л . Столяров , А . С . Столяров , И . В . Кузьмин ... " ,
 молат - чылаже кумло утла фамилий . нунылан вуйым савем , памятникым
 шогалтыше Йошкар-Ола горосоветлан таум ойлем . вара кугорныш
 лектам . ӱжам , корно воктенысе пурла чонгаште чапле мрамор обелиск
 мӱндыркӧ-мӱндыркӧ волгалт шога . тудым 1918 ий 28 августышто Чарласе
 буржуазно-белогвардейский мятежым поктен шалатыше латыш салтак ден
 нижегородский чекист-влак лӱмеш вераҥдыме . могай куан ! нунын герой
 пашаштым калык монден огыл ...
    ушыштем - тошто Чарла . ончылнем чот кугемше , кум шӱдӧ тӱжем
 наре еҥан у Йошкар ӧла .

 95 келшымашын волгыдыжо
 Г . Ибулаев ,
 исторический наука кандидат
 ( Ончыко 1990 : 6 ) **51**
 Башкирийысе партийный организаций-влакын
 20-шо ийлаште шагал еҥан наций-влак коклаште
 эртарыме пашашт нерген
    октябрь революций деч вара В . И . Ленинын шонен ямдылыме
 национальный политикым илышыш пурташ тӱҥалме . башкирийысе
 партийный организаций-влакынат тидын шотышто поро пашашт историеш
 кодын . нуно тӱҥ шотышто чыла нацият экономика да лукьтура шотышто
 тӧр илышт да вияҥышт , наций-влак коклаште умылыдымашым пытараш
 манын тыршеныт . тидым нуно ик эн тӱҥ задачылан шотленыт .
 но нине йодышылм решатлымаште партийный да совет органвлаклан
 кугу чулымлык дене пырля ошкылым моткоч эскерен , шотлен-вискален
 ышташ кӱлын .
    20-шо ийлаште Башкирийыште башкир , руш да татар-влак деч
 посна 50 наре моло тыгыде национальность гыч улшо калык илен .
 республикыште илыше чумыр калык гыч 13-13,5 процентше тыгай
 шагал еҥан наций-влаклан логалын . нунын коклаште марий , чуваш ,
 мордва да удмурт-влакат лийыныт . 1926 ийыште эртарыме  Всесоюзный
 переписьын итогшо почеш Башкирийыште 2950 тӱжем еҥ илен .
 тышеч 85 тӱжем наре (3,15 процент) чуваш да 79 тӱжем утла (2,94 про-
 цент ) марий лийыныт . ( кызыт ты республикыште 118,5 тӱжем (3 процент)
 чуваш да 105,8 тӱжем (2,7 процент ) марий илат .
    изи калык-влакын йодмыштым шуктен шогаш шонымо поро кумылым
 ончыктен , 1919 ийыште ПКП (б) Уфа губком пелен национальный
 секций-влакым ыштыме . но граждан сар деч вара озанлык шолдыргымо
 да шужен илыме жапыште нуно шке пашаштым кӱлеш семын вияҥден колтен
 кертын огытыл . 1922 ийыште " изи Башкирийыш " ( Башкир АСССР-ыш
 тунам кызытсе республикын ӱжашыже веле пурен ) Уфа губернийым ушымо .
 тыге 1922 ий июньышто "кугу Башкирий " ышталтын . тылеч вара веле , да
 РКП (б) областной комитет пелен национальный меньшинство-влак
 шотышто подотделым ыштымеке , 1922 ийыште чуваш секций , 1923 ий
 январьыште-марий , 1924 ий тыналтыште мордва да 1925 ий июньышто
 немыч секций-влак шке пашаштым умбакыже виктараш тыҥалыныт .
    партий кантон комитет-влак ( 1922-1930 ийлаште республикыште 8
 кантон улмаш , 1930 ий гыч олмешышт район-влакым ышташ тӱҥалме )
 пеленат национальный секций-влак лийыныт . тидын годым кантон кӧргыштӧ
 могай национальность-влак илымым шотыш налме . мутлан , 1919
 ийыште Пӱрӧ кантком пелен марий секцийым ыштыме . 1921 ийыште
 тудланак удмурт-влак коклаште пашам ышташ кӱштымӧ . тылеч вара ик
 жап марий да удмурт-влак коклаште пашам эртарен да " мари-вотский
 " секций маналтын . белебей кантком пелен чуваш да мордва секций-
 влак , Стерлитамакыште чуваш секций пашам ыштеныт . секций-влакын
 тӱҥ сомылышт могайрак вара лийын ? нуно изи наций-влак гыч улсо пашазе
 ден кресаньык-влак коклаште шочмо йылмышт дене агитационный
 да пропагандистиский пашам эртареныт , республикысе да канткомласе
 партийный организаций-влак ончӱлно нине национальность-влакын икыш
 йӱла да культура ойыртемышт
 **52**
 гыч лектын шогышо партийный да совет строительство йодыш-влакым
 ямдыленыт да тарватеныт .
    республикысе партийный организаций тыгыде наций-влакын илышыштым
 эреак шинча ончылныжо кучен . партий обкомын 1924 ий декабрьысе
 пленумыштыжо да РКП (б) -ын 1925 ий январь-февральыште эртыше ӹX
 Башкир конференцийыштыже изи наций-влак коклаште пашам ситыдымын
 ыштымылан критический акым пуымо да экшыкым кораҥдыме шотышто раш
 мерым палемдыме . партий обком тыгыде калык гыч улшо беспартийный
 кресаньык-влакын конференцийыштым погаш пунчалын . нуным волостьлаште ,
 канткомлаште да республикыште эртарыме . тушто тӱнямбалсе
 да эл кӧргысӧ положений , калык образованийын , национальный политикын
 могайрак кӱкшытыштӧ улмышт , коопераций нерген да моло
 йодышымат каҥашеныт . конференций-влак изи калык-влакын шочмо йылмышт
 дене эртеныт . тидыже еҥ-влакын политический чолгалыкыштым
 нӧлталаш полшен .
    1925 ий мартыште беспартийный чуваш кресаньык-влакын Всебашкирский
 областной конференцийышт лийын . тиде ийынак 2 мартыште Пӱрӧ
 олаште марий кресаньык-влакын икымше кантком конференцийышт
 эртен . давлекановошто немецко-эстоно-латышский да Стерлитамакыште
 мордва Всебашкирский конференций-влак лийыныт . чылаштыжат совет
 строительство шотышто мероприятий-влакым сайлан шотлымо .
    национальный меньшинство секций-влакын ответственный пашаеҥышт
 дене чӱчкыдынак совещанийлам эртарыме . 1926 ий март гыч тӱҥалын ,
 партий Башкир обком пеленсе марий секцийын секретарьжылан Василий
 Голубцов ыштен . тудым республикыш Центральный Комитет колтен .
 тиде ийынак июньышто партий обком пеленсе чуваш секцийын
 секретарьжылан Антонов , мордван-Сухоруков , латышын Наудин
 пеҥгыдемдалтыныт . 1926 ий август марте партий Пӱрӧ кантон комитетын
 секретарьжылан Бекбулатов ыштен , вара Буланкин лийын . национальный
 секций-влак нунын вуйлатымышт почеш пашам ыштеныт .
    нине ийлаште национальный интеллегенцийым яндылыме шотышто мера
 илышыш пурталтын . Марий да чуваш-влак кокла гыч туныктышо ,
 культпросвет-пашаеҥ-влакым ямдылаш манын , Пӱрышто марий , Уфаште
 чуваш педагогический техникум-влакым почыныт . чуваш техникум пелен
 1919 ийыште мордва отделенийым почмо . 1923 ийыште областной
 совпартшкол пелен чуваш да марий отделений-влакым ыштеныт . тушто совет
 учрежденийлаште паша ышташ кадрым ямдыленыт .
    1927 ий тӱҥалтышлан изи калык-влак илыман кундемлаште грамотдымылыкым
 пытарыме шотышто 302 пункт да 9 школ-передвижка пашам ыштеныт .
 тушто Москваште лӱмын курсым пытарыште пропагандист-влак туныктенӱт .
 нунын коклаште марий ӱдырамаш А . Тимофеева лийын .
    изи калык кокла гыч лекше-влак Москваште лӱмын почмо
 пропагандистнацмен-влакын кок тылзаш курсыштышт тунемыныт .
 1927 ийлан нунын  коклаште чуваш-влак Тухтаров ( стерлитамак кантон ) ,
 Зарянов ден Егоров ( Белебей кантон ) , марий-влак Андреев
 ( Белебей кантон ) , Яметов ден Ермолаев ( пӱрӧ кантон ) ,
 мордвин Маратканов ( Стерлитамак кантон ) лийыныт . изи калык
 кокла гыч Москвашке женорганизатор-влакын курсышкышт 1927 ийыште
 чылаже 11 еҥым , тышечын 5 чувашым , 4 марийым да 2 мордвам
 тунемаш колташ палемдыме .
    республикысе совет орган-влакын радамыштыштат изи калык-влакын
 интересыштым арален да нунын коклаште пашам ыштен кертше еҥ-влак
 лийыныт . Башкир АССР ЦИК ( Центральный Исполнительный
 Комитет) пелен изи калык-влакын пашашт дене лӱмын комиссий-влакым
 ыштыме , уполномоченный-влакым кучымо . пӱрӧ Белебей да Стерлитамак
 кантонлаштат изи калык-влакын пашаштым виктарыше уполномоченный-влак
 лийыныт . Башнаркомпросын коллегийже пелен изи национальность-влак
 шотышто комитет пашам ыштен .
    1930 ийыште район-влакым ышташ тӱҥалме годымат Башкирийыште тӱрлӧ
 калык илымым шотыш налме . лымын национальный район-влакым ыштыме .
 мутлан , Бижбуляк район тӱрыснек чуваш район улмаш . Мишкан да
 Калтаса район-влак марий район лийыныт . национальный сельсовет-влак
 ойырен палемдалтыныт . **53**
 тыге 54 марий , 49 чуваш , 35 мордва , 53 украин да 8 немецко-латышский
 сельсовет шотлалтыныт .
    изи калык кокла гыч кадым ямдылымыланат кугу верым ойырымо . нунын
 кокла гыч икмынярязым вара семын вуйлатыме пашаш шогалтыме . тыге 1931
 ийыште +Bашкир АССР коммунальный озанлык наркомлан 1920 ий гыч
 партий член марий И . И . Ибакаевым пеҥгыдемдыме .
    Башкирийыште илыше калык-влак коклаште могай пашам эртарыме нерген
 йодышым партий обкомын конференцийлаштыже , бюрон заседанийлаштыже ,
 Башкирийысе Совет-влакын съездлаштышт , ЦИК -ын , райсовет
 исполком-влакын сессийлаштышт эреак колыштмо . тыге , мутлан , 1930 ий 25
 октябрьыште ВКП ( б ) Башкир обком бюро " изи калык-влак илыман
 район-влакын озанлык да культурный нӧлталтмашышт нерген " йодышым
 ончен . тунам лукмо пуначал почеш утларакшым изи наций-влак илыман
 район-влаклан полышым вияҥдыме шотышто мерым палемдыме улмаш .
    лач тиде ийлаштак марла да чувашла районный газет-влак лекташ
 тӱҥалыныт . Марла газет-влак Мишканыште 1930 ий , Калтасаште
 1932 ий гыч лектыт . нуно национальный культурым пеледыктымаште пеш
 кугу пашам ыштеныт .
    20-шо , 30-шо ийла тӱҥалтыште Башкирийыштат экономикыште да
 социальный илышыште кугу нелылык лийын . туге гынат республикысе
 партийный , совет , озанлык орган-влак башкир , руш да татар-влакын
 вияҥшашышт верч веле огыл тыршеныт , изи наций-влакымат , тидын
 шотыштак марий ден чувашым , монден огытыл . тыштыже Башкирийысе
 партийный органла пелен почмо национальный секций-влакынат надырышт кугу .
 чаманаш гына кодеш , 1930 ий гыч тӱҥалын , нуным петырен пытарыме .
    чыла тунамсым шарналтен , тыгай иктешлымашым ыштыме шуэш :
 кызытат партийный , совет , озанлык орган да общественный организаций-
 влаклан кугу национальность-влакым веве огыл , республикысе шагал еҥан
 калык-влакымат социально-экономически , культурно вияҥдыме йодышлан кугу
 верым ойыраш кӱлеш ыле .
                   *      *      *
    пытарты ийлаште Башкирийыште национальный культура клуб да
 национальный общество-влак шочыныт . нуно общественный тӱҥалтыш
 почеш пашам ыштат . 1989 ий иыньышто " марий " Башкир
 республиканский обществылан негызым пыштыме . тудын филиалже-влак
 Уфаште ( " Марий " клуб ) , Нефтекамск олаште ( " чолман " ) ,
 Пӱрыштӧ ( " Марий ушем " ) , Мишкан да Калтаса селалаште улыт .
    Уфа олаште " Марий " клуб деч посна башкир , татар , чуваш , украин ,
 еврей да немыч культура клуб-влак пашам ыштат . нуно икте-весышт дене
 келшен , ваш-ваш полшен илат . нине клуб-влакын членышт арня еда
 национальный культуравлакын " Келшымаш " рӱдӧ верыштышт вашлийыт . вет
 кажне клубшо тышке тӧр права дене ушнен . тылеч посна Уфаште " Урал "
 Башкир калык центр , Башкирийыште татар обшественный центр , культура
 чуваш республиканский обшество , украин культурын " Кобзарь "
 республиканский товариществыже , совет немыч-влакын " Возрождений "
 Всесоюзный обществыштын филиалже улыт . нине клуб да общество-влак шке
 ончыланышт тыгайрак тӱҥ задачым шындат : шке калыкын национальный
 шижмашыжым , йылмыжым да культурыжым угыч пӧлтал колташ да вияҥдаш ,
 тӱрлӧ национальностян ен коклаште йолташла кылым пеҥгыдемдаш . ончычсым
 шарналташ да тунамсе дене таҥастараш гын , нине национальный клуб ден
 общество-влак мо дене гынат 20-шо ийласе национальный секций влакым
 ушештарат .
    тений апрель тӱҥалтыште ЙошкарОлаште " Марий ушем "
 демократический общественный движений ( организаций ) шочо . тиде
 съездыште Башкирий гычат шуко еҥан делегаций лийын . " Марий "
 республиканский общество , ола ден яллаште почмо марий национальный
 клуб-влак рӱдӧ мландысе " +Mарий ушем " толкыш дене пеҥгыде кылым
 кучаш , ваш-ваш каҥашен пашам ышташ тӱҥалыт .
    Уфа ола .

 96 имнем пелен лийнем
 ( +0нчыко 1990 : 6 ) **54**
 Анастасия Осипова ,
 пашан ветеранже
 шарнымаш
    пӱтынь совет калык , патыр калык , уло тӱнясе ончыл
 шонымашан шемер айдеме тукым тений герман мландыште вуйым
 нӧлталше да пӱтынь Европым , вараже уло тӱням шке кид
 йымакыже поген налаш шонышо янлык фашизмым шке мландешыже
 кырен шалатымылан 45 ияш кугу пайремым палемдышт .
 жап эре ончыко да ончыко кайыме семын ушем денат , чонем
 денат сар жапыш , тудын чот корштарен лупшышо
 толкынлашкыже пӧртылам .
    мый 1915 ийыште Морко район , Кожлаер ялеш шочынам .
 кызыт мыланем 75 ий . Марлан Кожлаерешак лектынам ,
 ӱмырем мучко тиде ялыштак илем . Иван Андреев дене
 1939 ийыште ушнышна . вес ийын , сӱрем годым , Нина
 ӱдырна шочо . ну вет илышнаже кузе сайын вийнен кайыш !
 Кеҥежым Гнедка лӱман имне дене (тудо 1930 ийыштак шкенан
 единоличный озанлыкна гыч тӱшка пашашке вончен ) колхозышто
 куралынна , шыжым пасу гыч идымыш кылтам , а телым чодыра
 гыч фермышке пуым шупшыктенна . икманаш , талук мучко ,
 йӱдшӧ-кечыже манме гай , самырык вате-влак Петух Кычыри ,
 Элексей вате Ольга , Стапан Миклай Лизук да мый имне
 дене пашам ыштенна . а марием - уста плотник . но калык
 коклаште коштшо - уста плотник . но калык коклаште коштшо аяр
 умдо гай увер коклан-коклан шӱмыш толын керылтеш ыле :
 "вашке сар тӱҥалеш ... " ( тунам яллаште радио лийын огыл ,
 газетым икмыняр еҥ веле лудын . ) тидланже пешакат чот
 ушаныме шуын огыл да . эҥгек лишсеммым ме , ӱдырамаш-влак ,
 пален огынал . тидын нерген армий гыч служитлен толшо-влак
 Петух Вӧдыр , Ипат Павыл Иван , Малин Семон каласкаленыт .
 Малин Семон , мутлан , 1941 ий телым служитлен
 пӧртыльӧ . тудо тыгерак ойла ыле : " границе воктене йот
 салтак-влак пеш кугу ӱрӧ дене погынен шогат . чылтак
 мемнан Кожлаер пасушто шогышо отыла койыт . касвечынла
 ыресан самолет-шамыч мамнан эл ӱмбаке южгунам керылт пурат .
 тиде , очыни , таклан огыл " .
    1941 ий кеҥежым сар ылыже , элна ӱмбалне тул солажым
 шойгыкташ тӱҥале . чыла илыш пудыраныш , шапалгыш . шот
 дене пашажымат ыштен она керт . таче иктым наҥгаят , эрла -
 весым . эре корнышко ямдылкалаш , погаш да ӱжаташ кӱлеш .
 армий гыч служитлен пӧртылшӧ-влакетым - Петух Вӧдырым ,
 Ипат Павыл Иваным , Малин Семоным , Охотник Сергейым
 да молымат - тӱҥалтыш кечылаштак наҥгайышт . жап шукат
 ыш эрте , охотник Сергей ден Петух Вӧдырын колымышт
 нерген кагаз тольо , а Ипат Павыл Иван ден Малин Семон
 увер деч посна йомыч , кушан вуйыштым пыштеныт , тачат ик
 еҥат ок пале .
    июль тылзым шортын-ойгырен , азапланен-пуштыланен
 эртарышна , пӧръеҥ-влакым эксыде , кече еда фронтыш ужатышна .
 кожлаернаже тунам пеш кугу ыле , иктаж 330 сурт лийын .
 уржа-сорла лишеме . уло калык , сорлам кидыш налын , пасушко
 лекте . но август тылзын ятыр пӧръеҥлан эрденЭрак повестка
 тольо . оксина акамын Сергей пелашыжланат , мемнан Иванланат
 повесткым кучыктышт . каласышт : "кечываллан ял гыч лектын
 шуаш " . йолйыжыҥ кайыме семын лие , шӱмым ала-можо йочик
 шуралтыш , шинчавӱдым кучен сеҥаш йӧсӧ . кечывал жаплан Кӱшыл
 Кожлаер гыч мемнан Ярча уремыш куд ула - фронтыш кайыше да
 ужатыше-влак - толын шогале . меат ончылгоч кычкен ямдылыме
 улашкына визытын шична : ме марием дене коктын , Оксина акам
 ден Сергей , Сергейын ачаже - Микал тулар .
    кажне орваште - вич-куд еҥ . ял мучаште рекрут-влак
 чеверласыме мурым шергылтарат :
          ой  , ачийжат , молан шортат ?
          кычкен лекме алашат омыл .
          ой , авийжат , молан шортат ?
          шинчын лӱштымӧ ушкалет омыл .
          кычкен лекме алашат олмешат йӧренам .
          шыдыда улмо годым
          шыдыда пушландарашат йӧренам .
          ой , ачийжат-авийжат ,
          ой , пошкудо-шамычшат ,
          ужатен толмыланда
          пеш кугу тау .
    ял воктенысе уржавечыш шумеке , тӱредше-влак икте кодде
 ужаташ лектыч . олагорно кок могырышто калык ош пылла шога .
 шукымжо шортыт , эсенласат . вет кеч-кӧнат изаже ма , шольыжо ,
 лишыл йолташыже , родо-тукымжо тушман дене илаш-колаш кредалмашке
 кая . а тушечын чыланжак илыше пӧртылыт мо ? тидым
 ужатыше кажне чон умыла . садланак кумда пасу ӱмбалне йӱк-йӱан
 сургалтеш гына мемнан Иван ожнысо рекрут мурым тӱшка калык
 ончылно муралтен кодыш :
          мӱндыр кӱдырчет кӱдыртале да ,
          кӱ курыклан нелыже тольо .
          мӱндыр мардежет пуале да ,
          пушеҥге вуетлан нелыже тольо .
          мӱндыр уверет тольо да ,
          мыланнаже нелыже тольо .
 шкеже мура , логарже пышкемалтеш , йӱкшӧ шыжакаҥеш , шинча йырже
 тыл-дыл вӱд налеш . тунамсе тиде мурыжо , тӱсшӧ ӱмырешлан шарнаш
 кодын . воктенак Сергей курскамжат яндар йӱкшым лукто :
          ваке яраш кодмо дечын
          кынем чыкен кодышна .
          олыкна яраш кодмо дечын
          йытыным шарен кодышна .
          ялна яраш кодмо дечын
          таҥым кучен кодышна ...
 **55**
    эркын-эркын тӱредше-влакат шеҥгелне шулен йомыч , шӧртньӧ
 пасуат вудакаҥе .
    а кечыже чытыдымын чот шокшо , йӱлышӧ коҥгала эҥда , чаманыде
 пелта . ойго дене вӱдылалтын кечеш йоҥлен да пӱжалтын , вӱд кашка
 гай нӧрен-улнен , шӱмбел йолташнам Кужер ( кызыт Красный Стекловар )
 поселкыш , призывной пунктыш , ужатена ( пуламыр жапыште ,
 тулеч варат Кожлаер ялна , Кужер поселкат Сотнур районыш
 пуреныт ) .
    Кужерыш кечывал деч вара веле миен шуна . пеш тале кӱдырчан
 йӱр тӱҥале , каважат сӱмырлен йогымыла чӱчо . рекрут-влакнам
 призывной пунктыш ( поселкысо школыш ) пуртышт . ме тӱжвалне кодна ,
 лапаш гай нӧрен пытышна . мочоло шуко калык погынен : ончыкылык
 салтакше , ужатен толшыжо ! ӱжатыше-шамыч йӱдым уремыште эртарышна .
 эрдене призывник-влакым кудывечыш кӱчык жаплан чумырышт , митинг
 семын лие . тиде айдеме толкынышто мурышыжо мурат , куштышыжо
 куштат , шортшыжо шортыт . тыге гӱрлен-шаулен , Елнет чодырам
 муро йӱк дене сургыктен , шуко шӱдӧ айдеме Шолеҥер могырыш каяш
 лекте - шочмо элым герман тӱшка деч оҥ дене аралаш . шӱмышкына
 ий шултыш возо .
    тунам , 1941 ий август тылзын , 15 еҥым ужатен колтыма гыч
 кумытын веле илыше пӧртылыныт . шукынжо уверде йомыныт .
 мыланемат , Оксина арамланат " без вести пропал " манме кагаз
 тольо .
    пӧръеҥ-влакнан тул пӧрдемыш каен йомын пытымекышт , илыш
 ялыште каласен моштыдымын нелеме , шолдыргыш . тунам техника
 уке гаяк ыле , имньым фронтыш наҥгайышт (мемнан Гнедканамат ) ,
 мӧҥгеш колшыжат ярнен пытыш . имньылан агун ӱмбал олым леведышымат
 рончен пукшаш верештын . неле кашка гай кӧтырем саман ӱдырамаш
 ден йоча вачым темдале .
    иванмытым ужатен колтымо жаплан Нина ӱдыремлан ик ий теме .
 туге гынат шыжым мыйым , Соловьева Тайрам , Стапан Миклай
 Лизукым , Онтон Иван Анам , Эчан Начукым , Зуй Чачукым
 да молымат повестка дене Покровский ял воктеке пырням руаш
 колтышт . кӱртньӧ корным Суслонгер поселко гыч ты почиҥга марте
 война деч ончычак шупшмо ыле . чодыраште , шӱй даҥыт лумышто
 йӱштылын , кӱжго пӱнчӧ деке ийын кает , тӱҥжым пу кольмо дене лум
 деч эрыктет , вара тореш пила дене пӱчкат . кече мучко ерыште
 йӱштыл лекше гай льоп-льоп норен-кылмен , ярненулнен пытет ,
 кастене , кудашын , пеш коҥга воктене шыранен кошташ улнеже да ...
 вагон толын шуын , иктаж кок шагат йӱд марте пырням ,
 пуым опташ шурен наҥгаят . южгунамже , ноен толын , кеҥеж
 гай лыжга пӧртыштӧ мален гына колтет , пелйыд жапыште грузитлаш
 кычкырен кынелтат . чодыра пашаште вий чотак лунчыргыш .
 кочкашыжат кечыгутлан кылме кинде курика ( тудыжат южгунам ок
 логал ) да икмыняр шолтымо , йӱштӧ пареҥге . шылын кайымылан
 вигак судитленыт .
    чыташ лийдыме йӱштӧ шогымылан кӧра арама , олмапу чыла кылмен
 кошкен пытышт . пире влак чот пошышт . илыш шот ала-могай ажгыныше
 агурыш проволымо семын чучо .
    1942-43 ийлан марием да Сергей курскам веле огыл , мариемын
 шольыжат сареш колышт , шочмо изамат фронтышто сусыргыш . нигӧ
 дечынат , нигушечынат полышым йодаш . Йора эше мариемын аваже
 ӱдырем ончен . сар жапыште , чатлама телым , пырням руэн коштмо
 деч посна имне дене пуымат Лопатино (кызыт Волжск ола )
 йотке шупшыктенна . Kеҥеж гоч эре пасу пашаште толашенна :
 шогавуйыш шкеак кычкалтын , мландым куралынна ; шурным тӱредынна ,
 ӱденна , кылтам шупшыктен шийынна , пареҥгым урен , сомылен ,
 луктын погенна . пашажым чыват чӱҥген ок пытаре дыр манын шоналтын .
 кызыт , сар чарнымылан 45 ий темме гутлаште , мый , 75 ияш шоҥго
 ӱдырамаш , эре иктым шонен шинчем : кузе ме тидым чылажымат сеҥен
 лектын кертынна , кузе лиыше кодынна ? могай юмыжо мыланна полшен
 гын ? тынар жап эртен гынат , могырем йӱштӧ вӱдым опталмыла шыр-р
 шергылтеш . поснак тунамсе пагытын пудештылше январь йӱдым дургемым
 гунчал-пунчал вагон грузитлаш кайымынам шарналтемат , онем ала-можо
 ишен шында .
    икана тыге сар жапыште орва дене кылтам кондем . пеленем
 Нина ӱдыремат шинчылтеш . тудлан 3 ий . палыдыме салтак мемнам
 орванам поктен шуо , почешна ошкылеш . чукаем мый дечем
 йодеш : " авий , тидыже кӧ тугай ? " " ачат " , - манам .
 идымышке толын шумеке , Нинам салтак кидышкыже нале ,
 вуйжым ниялтыш .
 шияш толшо-шамыч " начук , Иванет толын аман ? " воштылыт .
 еҥ-влак дене изиш мутланен шогылтмеке , ӱдыремым салтак мланде
 ваке волтен шогалтыш , чеверласыш да корныш лекте . падырашемже
 шортын-шортын ойла : "ачийже молан мыйым коден кайыш ? " тидын
 нерген , жап эртымеке , изайлан ойленам , мыйым тудо сайынак
 вурсыш : "молан йочам тыге ондалет ? " мане .
    шукерте огыл омым ужым : иванем , марием , сарышке ужатен
 колтымо олагорно дене шочмо ял вуйышкына ошкыл толеш . шкетын .
 ош тувырым чиен , шем пальтом . но уремышке вашеш куржын
 лекташыжак ӧрым . вучышым-вучышым , толын ыш пуро . вученак
 помыжалтым . теве тыге . ӱмырем мучко ӱдырем дене коктын илышна .
 варажым тудо пошкудо ялыш марлан лекте . кызыт шкетын почаҥам .
    тачысе кечылан кодшо шучко пуламырым илен лекше-влак
 иктын-коктын веле кодынна . нунын лӱм денат кушкын толшо тукымлан
 тыгай сугыньым каласыме шуэш: мемнан ӱмбалнысе канде , тыныс
 кавам вулно шолеман , шучко , шӱч гай пыл дене леведаш эрыкым
 ида пу . ме тиде шолемым шкенан кап-кылна дене чытен лектынна ,
 тудым тыланда ужаш ынже пырӧ .
               *  *  *
    илен эртарыме ӱмыр пасуэм шергенлончылен лекмекем , тыгай
 иктешлымашым ыштем : мыйын пӱтынь илышем имне дене кылдалтын .
 колхозым ыштыме жапыштат , сар ийлаштат , тулеч варат . шарнем
 1922-23 ийлам . тунам мыланем 7 ий эрталтен ыле . кеҥежым ачам
 дене имньым пу шӱдыран орвашке кычкена , смола дене темыме
 печкем орва талашке пыштена , **56**
 смолам ужалаш Элнет ӱмбал Ярамарий , Азъял , Петъял ( кызыт
 Волжский район ) кундемыш , Кожлаер гыч 35 уштыш торашке ,
 каена . ялыш миен шумеке , урем мучко "тегыт , тегыт ! "манын
 кычкырен куржам . еҥ-влак , тегыт лавушкам ( леҥежым ) руалтен ,
 ачам деке смолам налаш ошкылыт . а тегытшым пу шӱдыран орвам
 шӱраш кучылтыныт .
    Оксина , Тайра акаммыт дене пырля кеҥежым , шыжым кӱшыл
 клатыште малена ыле икана август тылзын , йӱдым , чыланат
 шургымо йӱкеш юрт помыжалтна . пӧртышкӧ пурышнат , окнашке
 керылтна . урем мучко шуко еҥ ошкылеш . лӱшкат , кычкырлат ,
 ятлат , ала-мом тып-топ , чылт-чолт перкалат . шӱльым рӱден ,
 шолышт коштшо Кргори Вӧдырым кученыт улмаш . Кригори Вӧдыр
 урем покшечын юпызге ошкылеш , шкеже яра ведрам кыра .
 почешыже - калык йогын . еҥ тӱшка йодеш : " кӧ кая ? "
 шолыштшо еҥет вашмутым пуа : "Кргори Вӧдыр кая ! " калык
 адакат йодеш : "кушко кая ? " вор вашешта : " шӱльым рӱдаш ! "
 " а-а , шӱльым рӱдаш ! " - кӧ мо дене шуын , тудын дене тып-
 топ брлоч .чылр-чолт роведыт . адакат тиде йодышымак пуат ,
 адак тыгак урем мучко кырен наҥгаят . тунам шолыштшо еҥым
 нимыняр огыт чамане ыле ...
    телым шым ияш ньога-влак издер дене курыкан Ярча уеремыште
 юарлен мунчалтена . чот йӱштыштӧ издерет шыт-шыт-шыт веле
 пералта . кечыгут тыге модын , мунчалтен , лумышто поцаҥын шер
 теммеке , кастене кӱнчылам шӱдыраш погынена . изике (чыра )
 тулым чӱктена , тудо волгыдо юапым шараш тӧча . шинчаш коштына
 Стапан Миклай Лизукмыт ,Филат Анамыт деке . нунат мыйын
 таҥашак улыт - 7 ияш . кожлаер школыш кандаш ияш пурышым .
 кок ий веле тунемаш кошташ логале .
    латкок ияш лиймеке , озанлык пашашке кугыеҥ дене тӧрак
 ушнышым . Оксина , Тайра акаммыт , Иви изай пелен сорла
 дене тӱредаш кошташ тӱҥальым . тунам вет кажнын посна
 ( единоличный ) озанлык лийын . кечывалым пасушто тыршена ,
 йӱдлан имне пукшаш каена . рвезе-влак гармоньым , тӱмырым налыт ,
 чыланат , иктаж кумло ӱдыр-каче , алашанам кушкыжына да Поп
 чодыра воктеке тӧрген кудалына . йӱдвошт ик-кок еҥ имньым
 эскера , молыжо тулото воктене гармонь-тӱмыр , тальянка почеш
 куштен-мурен , лӱшкен киена . эрдене , чылтак сӱан семын
 муренгӱрлен , ялыш толына . имне пукшаш тыгай изи ийготан
 икшыве-влакак кеҥеж , шыже гочат коштынна . икманаш , лум
 толмешке .
    а мемнан дене кеҥежым пӱртӱсшӧ могай сӧрале . эрдене Поп
 чодыра , пысмен лоп велым имньым пукшыма гыч толат , ончалат -
 Кожлаер ял копа пундаште улмыла пӱтынек коеш . шола могырым
 Вончо корем шуйналтын ( пеш келге , яндар вӱдан , вара семын
 вӱдшӧ кошкыш ) изиш тембалнырак кугу Анюр курык нӧлталт шога ,
 ваштарешак Коркан курыкын тайылже ялым авыра . Анюр курык
 велым Мызеҥер корем , Коркан курык велым Куван корем
 Кожлаерышке вошт шуйналтыныт . нуно моткочак келге , тура да кӱ
 серан улыт , тушто тӱрлӧ-тӱрлӧ пушеҥге кушкеш .
    кожлаер ялнан акрет годсек куанже , кугешнымашыже , поянлыкше ,
 моторлыкшо , тиде - ер , вес семын ойлаш гын , тудо - ялын
 воштончышыжо .ер иктаж меҥгат пеле кутышан , пел меҥге лопкытан .
 а келгытше мыняр метр - иктат пален кертын огыл . мемнан
 суртпече ер воктенак , вӱдшым пакча гычак кошталына ( чаманен
 каласаш логалеш , 1970 ийлаште ерна кош-каш тӱҥале , тачысе кечылан
 тушто арама кушкеш , койын купыш савырна ) .
    акрет годсо кугезынамат , тудын уныкажын уныкажымат ер вӱдна
 пукшен-йӱктен , шемыжым ошемден , лӱп-лӱп годым йӱштылшӧ-влакын
 могырыштым кандарен .
    волена тайыл мучко имньым кушкыжын , а ужар чашкер ӱмбалым
 эҥыж тӱсан ӱжара чеверта , ер ӱмбалне тӱтыра койын нугыдемеш .
 теве кечат лектеш . ерышке волен , имньым йӱктена . кечываллан
 адакат имньына дене тышке толына : йӱктена , мушкына , йӱштылтена .
 скежат йӱштылына , вара - пашашке . кастене - адакат
 имне пукшымашке .
    пареҥгым луктын налмеке , мланде кылма , пушкыдо мамык лум
 кундемым леведеш . тыгай годым имньылан пукшаш терышке шудым ,
 ложашым , шӱльым , шийын налме кылтам , шкаланна киндым , шылым ,
 пареҥгым , тыгак тӱрлӧ явалам оптена - Осып ачам , Иви изай ,
 Оксина , Тайра акаммыт , уло ешге манме гай заводыш смола
 шолташ лектын каена . ӱмбалнына - кум акак -шӱжарак-влакын - вынер
 тувыр , пӱреман ыштыраш мыжер , коваште дене ургыктымо пӱреман
 ужга , вуйышто - шке куымо меж шовыч , йолыштына - шенм ыштыр ,
 йыдал . йӱдалже смола пашаште ик арнялан веле сита .
    шӱргышкӧ миен шумеке , изам-акаммыт кӱжгӧ-кӱжгӧ пӱнчым йӧрыктен
 шуат , кишан пундышым , вожшымат куклаш пижыт . омартажым пу
 комыля кугытаным тыгыдемдат , вожшым тугак оптат . мый тиде
 кишан вожым имне дене смола заводыш шупшыктен , пуымат , под
 йымалан олтышашлыкым , метр кутышаным кондем . скипидарым , смолам
 шолтен налмеке , йӱлышӧ шӱйым мландыш урен шындена . йӱкшымекыже ,
 шӱй омашыш нумалам . изам-акаммыт адакат вес пӱнчӧ вожым куклаш
 тӱҥалыт . скипидарым . смолам , посна печкелашке оптен , ялыш
 кондена .
    смола завод паша - чот неле , лавыран паша . шыжымсе вишкыде
 лавыраште почаҥмыла пӱжвӱдеш йӱштыл амыргет , шкеже шӱчан ия гай
 лийын пытет . но варажым , Озаҥыш чыла тиде паша сасканам наҥгаен
 ужалымеке ( мый шкежат йочаракем годымак ачам пелен Озаҥыш
 коштынам ) , изишак оксам ыштена , тудын дене калачым , колым
 шыдаҥ ложашым ӱарня пайремлан налын толына . колхоз почмо деч
 ондакат тыге чот тыршен пашам ыштымылан кӧра уданжак огыл иленна,
 айдеме семын чиен шогалашат , кочкаш-йӱашат лийын .
    смола завод гыч Ю ийлан толына , моло дене пырля шорыкйол
 пайремлан ямдылалташ тӱҥалына . кок шорыкйол ӱдыр пӧрт еда ик
 совок гыч ложашым але сыра шолтымо салатым поген коштеш .
 тыгак чыла сурт гыч ик сорым дене пуым погат . орол пӧрт ваштареш
 илыше еҥын кудыштыжо кугу подеш сырам шолташ  тӱҥалыт .
 **57**
 пӧръеҥ йочашамыч пуым пӱчкедат , шелыштыт . шорыкйол кас марте сырам ,
 шолтен , кугу печкеш оптен , шуктен ямдылат . шымше январь
 кастене нине кок ӱдыр , мӧчӧр кува-кугыза , йоча кашак , кажне суртыш
 пурен , " шорыкйол сырам йӱаш мийыза " манын ӱжын коштыт . юло ял
 калык орол пӧртыш чумырга . кок шорыкйол ӱдыр , мурен-мурен , толшо-
 влаклан андыр дене сырам йӱктат . а нуныжо вашеш ший оксам коркашке
 кормыж дене кышкат . тыге арня мучко шорыкйол сырам йӱыныт .
    1929 - 30 ийлаште уло ешге колхозыш пурышна . гнедка лӱман кугу
 алашанамат , кок ушкалнамат " ярча колхозыш пуышна . ынде чыла
 ялге манме гай тӱшка пашашке ушнышна . шӱльым , шем шыдаҥым ӱдаш ,
 пареҥгым шындаш пошкудо ӱдыр-рвезе-влак дене пырля , лум кайымеке
 вигак , мландым куралынна . посна озанлык годымсо семынак , колхоз
 лиймекат , имньым пукшаш кеҥеж-шыже гоч гармонь-тӱмыр денак
 лектеденна . курал чарнымеке , пареҥгым урен сомылымеке , уржа-сорлашке
 ушненна . уржавече гыч идымыш , агуныш кылтам шупсыктенна , шыжымже
 сапондо денат шияш логалын . август пытымешке , Шолеҥерыш , казнашке ,
 иктаж 15 ула дене шурным шупшыктенна . пареҥге паша тӱҥалмеке ,
 тиде вожсаскам Лопатиныш шумеш наҥгаенна . кокланже йӱр
 вошт , лавыраштат кошташ пернен .
    но теле шумеке , самырыкшымат , шоҥгыжымат эре чодыра руаш
 поктеныт . мыят тиде пашашке 16 ияшак логалынам . неле пӱнчым
 луман годым Элнет серышке Кужер воктечын имне дене шупшыктымо .
 ӱарня пайремлан , шошо велеш , мӧҥгӧ погынен толына . Mончаш
 пурен лектын гына шуктена , Морко гыч уполномоченный толешат ,
 уло ялым йол ӱмбаке шогалта , чодыра пашашке шӱрдыл , кодыл
 колта . илалшырак пӧръеҥ-влак Йошкарэҥерыш шумеш шуыт , тушко
 пурат , ӱарня пайремым сайынак палемдат . эр велеш кожлашке
 кайыме олмеш имньыштым мӧҥгӧ , Кожлаерышкыла , савыралытат ,
 мурен-мурен кудал толыт . ну меже , нӧргӧ ӱдыршамыч , тидлан
 йывыртена вет . кеч-мо гынат 2-3 кече ӱарня пайремым мӧҥгыштӧ ,
 ача-ава пелен , пайремлаш лиеш . а вара адакат - келге лумыш ,
 ий пораныш , самырык кап-кыл дене яҥгар пырням нӧлтышташ .
    марий калыкын ик эн чот йӧртыме , чесле пайремже - ӱарня
 - нерген , поснак каласынем . тудо шорыкйол деч вара индеш
 арня гыч , март тылзын , арня тӱҥалтыште , шочмын , толеш .
 кожлаер ялыштына тиде кечын пазар лӱшкен . калыкыште тудым
 "ӱарня пазар " маныныт .
    кандаш шагат эрдене шошо кече тулла чеверген лектеш . тымык
 пӱртӱсым помӱжалтен , шлия дене , тӱрлӧ тӱсан лента дене ,
 тӱрлӧ тӱсан лента дене сӧрастарыме , энертышан ( рогозан )
 тереш  кычкыме , кугу пӱгыштӧ кечыше оҥгырым мурыктышо
 имне-влак пасу дене мемнан ялышкыла лишемыт . ялнаже Вончо
 эҥер лопышто верланен . тыгай оҥгыран имньыже , калыкше
 Овдасола , Коркатово , Кӱчыкэҥер , Кугушӱргӧ , Мызеҥер
 велым лоп верышке тӱрлӧ тӱсан йогын семын койын волат .
 кызытсе Йогор Володян суртшо гыч тӱҥалын , Сергей Эчанын
 пӧртшӧ марте пазар ловыкалтеш . мом гына огыт ужале , мом
 гына огыт нал : ӱдырамаш-пӧръеҥ вургемже , тӱрлӧ алгаже ,
 ший-шерже . а колхозым ыштыме деч ончыч , 1925-30 ийлаште ,
 Параньга , Шернур , Советский районла гыч , икманаш ,
 йӱдйымал марий , татар , руш-влакат эреак ложашым , шӱльым ужалаш
 кондат ыле . колхозым ыштымеке , киндым кондымым чарнышт . тыгай
 кугу , ала-мыняр тӱжем еҥан пазарже мемнан Кожлаерыштына талук
 мучко, изарнян да рушарнян , лийын .калык тудым " изарня пазар " ,
 " рушарня пазар " манын .
    кожлаернат , воктен улшо села , почиҥга , ял-влакат чыла пайрем
 кокла гюч ӱарням веле эн чот пайремленыт . шочмын тыге
 пазар рӱжген лыпланымеке , мемнан деке кас велеш Морко села
 воктене илыше калӱк унала толаш тӱҥалеш . ик суртышко - 3-4
 имне . родо-тӱкымыштым сийлаш ача-авана , пошкудо-шамыч чот
 ямдылалтыныт . могай гына кочкыш , пӱрӧ сыра ӱстембалне
 огыт пушлане , огыт шоҥешталт ! юна-влак ӱстелтӧрыш шинчыт , чесым
 тамлат , подылыт . изиш лиймеке , вуйышкышт кайымеке , пӧрт кӧргыштӧ
 муро шепгылтеш :
          вӱд дене кайыме корнешнаже
          вӱдшудыжо шочале .
          модаш кайыме корнешнаже
          модо шудыжо шочале .
          идымыш кайыме корнешнаже
          ладыра куэ шочале .
          ладыра куэн йымалныже
          шере памаш лекме вӱд уло .
          шере памашын шере вӱдшым
          эреак йӱмына веле шуэш
          тыгай сай родо-шамыч деке
          эреак толмына веле шуэш .
    тиде жапыштак уремыш лектын шогалат гын , пошкудо сурт-пече гычат
 тыгайракак сынан муро йоҥгалтеш :
          лапын-лапын коймашешыже
          завод шындаш келшалеш
          кӱкшын-кӱкшын коймашешыже
          кӱ оплат шындаш келшалеш .
          тыгай сай родо-шамыч деке
          кажне пайремлан толаш келшалеш .
    уна-влакым йӱдвошт лишыл еҥышт , ешышт , тукымышт деке
 гармонь , тальянка , шӱвыр , кӱсле дене коштыктат . мурат ,
 куштат , мыскарам каласкалат , йӱыт , кочкыт . ик суткам тӱге чот
 пайремлымеке , кас велеш мӧҥго тарванат . адакат , ӱстел ваштареш
 шогалын , таум ыштен , ӱналыкеш ӱжын шергылтарен колтат :
          мура-мура манын ида ман ,
          мемнан деч мурышо куку уло .
          шӱшка-шӱшка манын ида ман ,
          мемнан деч шӱшкышӧ шӱшпык уло .
          койышан-койышан ман ида ман ,
          мемнан деч койышан - алаша .
          алаша мотор - чулка йолан ,
          кемым чикташ огеш лий .
          родына сай ӱлыт , ончат манын ,
          врема шумеке , кайыде ок лий .
    тыге ужатен колтымеке , пошкудышко лектын ошкылат . туштат
 уна-влак , капка ончыко лектын , озашт дене чеслын чеверласат :
 **58**
          корем воктен корно кая ,
          корно воктен йос кая .
          йос корно дене
          ме толын улына .
          мемнан корно дене
          те мийыза .
    ачана-авана , кочана-кована унаштым ӱяк-мӱяк сийленыт гын ,
 ме , нӧргӧ калык , шке семынна модын юарленна . ярча урем кутышеш
 кечывалым издер , тер , ий вол , кӱр дене шер темынак мунчалтенна .
 а кастене йыҥгыран имне дене , погынен шинчын , гармоньым шоктен ,
 кугу Кожлаерын уремлаже - Шӱтламал , Кокласола ,
 Курыктӱр , Эмек , Ярча - мучко иктаж куд иыр савырнена . тиде
 чылажат сар деч ончыч лийын . сар жапыште ӱарня пайрем мондалтын ,
 ушыштат лийын огыл . тунам ялыште мурымо йӱк огыл , шортын
 васарыме йӱк веле шергылтын . такше ӱарняжым сар деч варажат изишак
 пайремленыт , но жап эртыме семын эркын-эркын тиде койыш мондалте .
    ожно , пайрем годым , 3-4 кечым уло ялге чотак веселитленыт :
 муреныт , куштеныт , йӱыныт , кочкыныт . яллаште талук мучко
 кажне еҥын аракат , мӱй пӱрат , сырат лийын . но паша жапыште ,
 ик пайрем гыч вес пайрем марте , уремыште ик еҥат йӱын , перныл
 коштын огыл . изи йочаже , кугыеҥже , шоҥгыжо , сутка дене малыде ,
 манаш лиеш , вий шутымышт семын мер сомылым шуктен согеныт .
    мылам 18 ий теммеке , 1933 ийыште , ачана колен колтыш .
 пашаже тыге лие . колхозыш пурымо Гендка имньына дене тудым
 Озаҥыш колтышт . шынден пытарымеке . еҥ дечын пареҥгым погенӱт ,
 олашке наҥгаеныт . ола уремыште , Казанка эҥер воктене , имне
 колдыртатен лишемше трамвай деч лӱдынат , кок йола тӧрштылаш
 тӱҥалын . ты жапыште Осып ачам алаша вуйышко кержалтын . но
 Гнедка , вуйжо дене пеш чот виян лупшалын , озажым рельс ӱмбаке ,
 эртен кудалше трамвай йымаке , кудалтен ...
    ме тудым рӱмбалгымекат , йӱдвоштат вучышна , уке , ыш тол .
 эрлашым кастене веле тиде ойго нерген толын ойлышт . вашке
 лулегыжымат мочыла кульыш оптен кондышт .
    ик ий гыч , шӱм дене маитлен , авамжат уке лие . тиде жаплан
 илышнажат шӱлыкаҥме гае чучо . оксина акам , Иви изай шкаланышт
 ешым чумырышт , Тайра акамат марлан лекте . шочмо суртыштына Иви
 изам , ешыж дене , да мый веле кодна .
    эше тидым пеш сайын сарнем . 1935-36 ийлаште Шунур ото воктене
 пареҥгын луктына ыле . вончо лоп могырым топ-топ-топ пеш чот
 содомлымо йӱкым колна . уло калык , кольмым , шаньыкым , корзинкам ,
 ведрам кудалтен , йӱк шоктымо велыш выж веле куржын колтыш .
 корно воктеке пазарла погынен шогална , ончена : кӱчыкэҥер ял
 могырым Кожлаерышкыла кок трактор кудал толеш . ӱмбалнышт - изи
 йошкар флажок . ик вурс ожыжым Оксина акамын марийже , Чергей ,
 вӱда , весыжым - кӱчыкэҥер ял гыч Чечеш Вачи .
 ме тыгайжым нигунамат ужын огынал , шинчам путырак пашкартенна .
 нуно тракторым шогалтышт , волышт , рашемдышт : Шолеҥер кӱртньӧ
 корно станцийыште вагон гыч тракторым налынытат , Морко
 МТС-ыш наҥгаят . йоча-влакым кӱзыктен шындыштат , ял велышкыла
 тарванышт .
    вес иешын иктаж ныл трактор дене куралаш мемнан "ярча " колхозышко
 тольыч . тудо жапыште тракторыш вӱдым нумалаш ял гыч черет
 дене кок еҥым колтат ыле . мыламат ятыр гана йӱдым кӱртньӧ имньым
 нумал "йӱкташ " логалын .
    1937-38 ийлаште Филат Ана , Стапан Миклай Лизук да мый
 кызытсе Морко - Шолеҥер корным ыштымаште телым тер дене ошмам
 шупшыктенна .
    1938 ий гутлаште ( тылзыжымак раш он шарне ) Кожлаер школышто
 тӱныктышо Федор Никитичым , первый председатель , вараже калык
 судья Онтон Эчаным , Кӱчыкэҥер ял гыч Беклемишев Николай
 Николаевичым ( тудат ончычшо Кожлаер школышто туныктен ыле )
 кучен наҥгайышт . молан арестоватлымым тунам пален огынал ,
 " калык тушман " , " троцкист " манын ойлат ыле . нимогай титакдыме
 улмышт тенийсе саманыште веле рашеме .
               *  *  *
    1945 ийыште , шошым , война пытен манын ойлышт . сар гыч
 иктынкоктын фронтовик-шамыч пӧртылаш тӱҥальыч . ныл-вич еҥ тольо - и
 чыла . а мочоло шукын лектын каеныт ыле . иванемын увер деч посна
 йоммыж нерген серышым 1943 ийыште налынам гынат , пуламыр чарнымеке ,
 эре олагорно могырыш ончал колтем : " ала трук толгыч коеш ?
    тиде жаплан Нина ӱдыремлан вич ий теме . тунам уржам тӱредаш
 пайлен пуат ыле . тудымат полышкалаш пеленем коштыкташ тӱҥальым .
 мый сорла дене тӱредам , кылтам пидам . коктын копнам оптена .
 икмыняр ий гыч тудо шкежат сорлам кидыш нале . пареҥгымат кажне
 ешлан йыраҥ дене шеледен пуэныт . адакат коктын кӱнчена , вара
 кастене , яшлыкыш оптен , имне дене подвалыш наҥгаена . неле
 пареҥге яшлыкым шуко нумалаш пернен . ышталтын вет , шукталтын :
 мӧҥгыштат лукталтын , колхозынат  нигунам мландеш кылмен кодын огыл .
    пареҥге пашам пытарымеке , уло ялге кылтам шийме пашашке куснена .
 шийме машинам  иктаж кудытын кид дене пӱтыреныт , ик еҥ кылтам
 рончен колтен шога , адак икмыняр ӱдырамаш шийын лукмо пырчым
 ӧрдыжкырак наҥгаен пуалта . вес тӱшка тудым урлыклан клатыш опта .
 тыгай тӱшка пашаште веле эмганыше шӱмнажым эркын-эркын эмратен
 паремденна .
    чатлама йӱштӧ годымжо , теле рӱдыштӧ , агулым шындена, кылтам
 сапондо дене шийына . кастене шкенан еш дене кидпашам ыштена :
 кӱнчылам шӱдырена , пижерге-носким пидына . ломыжеш варен ,
 шокшо коҥгашке шуртӧ йолзондым кӱаш пуртен пыштена - шошым вынер куаш
 ямдылена . коҥга гыч лукмеке , йӱкшымеке , тиде муш шӱртым ерыш
 наҥгаена . кугу вакым шӱтен , коным шӱалтен колтена . вара , волыш
 оптен , шуарвондо дене иктаж ныл пачаш шурен шӱалтена . конден ,
 кудывечыш сакена . кошкымекыже , кӱчымӧ муно вӱдеш нӧртена . адак
 уэш кудывечыш кошкаш луктын сакена . тыгеракын , тиде шӱртӧ шошым
 вынер куаш ямде лиеш .
 **59**
    тынар чот колхоз пашам сурт сомылкам ыштен толашымеке ,
 крешеньым ( тудо 19 январьыште эртаралтын ) изин-кугун вучена .
 мемнан Кожлаер ялна тиде пайремӱм йӱын огыл . кажне ийын Морко
 села воктене верланыше яллашке уло калыкге погынен каена ( марийна ,
 шольына , пошкудына , тукымна сареш вуйыштым пыштеныт манын , эре
 шортын-ойгырен илаш ок лий вет ) : кӧ йолын , кӧ - имне дене .
 меат Оксина , тайра акаммыт , йочана-шамыч дене Кугу Кожлаялыш
 тарванена . тушто подына-влак илат . ӱарнялан толмекышт , ме нуным
 кузе пагален ончена нунат мемнан тугак ӱеш-мӱеш лоҥыт . ӱстелтӧрыш
 шындат , тутло деч тутло чесым пукшат . пӧрт покшеке лектын ,
 оҥгыр йӱкна дене муралтен колтена :
          кӱкшын-кӱкшын курыкет ӱмбалне
          ола алашаэт шога .
          ола алашан ӱмбалныже
          порсын портыш кия .
          порсын портышын ӱмбалныже
          ший ӧртньӧр кия .
          ший ӧртньӧрын ӱмбалныже
          шел сортаже йӱлалеш
          шел сортаже ок йӱлӧ улмашын ,
          мемнан чоннаже йӱлалеш .
    ял гыч погынен толытат , мемнам , тавален-тавален , мӧҥгышкышт
 унам ышташ наҥгаят . йӱдвошт , эрлашын кечыгут тыге мурен-чӱчкен
 коштына .
    кас велеш мӧҥгӧ велыш тарванена . ӱстел ваштареш шогалын ,
 чеверласыме лӱмеш , шарналтен илашышт , мурым пӧлеклена :
          ошемалын , олма садше
          май тылзыште пеледеш .
          чот ужарген , пӱнчерлаже
          кугу йӱк дене шергылтеш .
          куку мура сад лоҥгаште ,
          мемнан верчын ойгырен .
          ме коштына ломберлаште ,
          тендан верчын ойгырен .
          сад пеледыш , ош пеледыш ,
          йыгыр мӱян пеледеш .
          тендан дене меже кугун
          шогаш жапна укалеш .
          тежат ужатен колтынеда ,
          межат каен колтынена .
          ой , родыжат-шамычшат ,
          толмыланнат ида сыре .
          кайымына почешат
          ида вурсо .
    крешенье гыч толмеке , уэш чодырашке колтеныт . ӱшӱт эҥер
 воктене пӱнчӧ пырням руэнна , шошым шоло дене волташ ямдыленна .
 имне дене  шугшыктышыжо шупшыктат , чумырышыжо чумырат руышыжо руат .
 ӱарня марте руэна , вара мӧҥгӧ толына .
    тыште эше тидым каласыде ок лий : сар деч ондакат , сар жапыштат ,
 тулеч варат чодырам руэн коштмылан , колхоз пашам ыштымылан оксам
 ик ырымат тӱлен огытыл . пашадарлан киндым , олымым , шудым пуэныт .
 оксам ал озанлык пашам ыстымылан 60-шо ийлаште веле тӱлаш тӱҥалыныт .
    ямле ӱарня пайремым эртарен колтымеке , вынерым куаш ямдылалтына :
 шӱртым мундыртена , эргена , почым пунена , викташ тӱҥалына ,  ис
 вошт налына . ик пӧртыштӧ - вынер куымо кум стан .
 сар деч варажат чияш налаш окса лийын огыл . садланак вынер
 тувырым чиен коштынна . вынержым 15 метр кутышым куэн луктына ,
 ныл ярыманым . олык ужаргымеке , пӱтынь ял вынерым олыкеш шарен
 опта , кечеш тудо ошемеш . вара , йӧршын кошкымеке , куд еҥ дене
 шогалын , вынерым кырена . кас юалге дене кеҥежым лишыл яллаште -
 Кӱчыкэҥерыште , Ильинскийыште , Овдасолаште - вынерым кырыме
 мемнан Кожлаерышке пеш раш шокта .
    витлымше ийлаштак мемнан "ярча " колхозыштат машина , тарактор
 толаш тыҥальыч . мландым имне дене куралмым , уржам кид дене тӱредмым ,
 шурным шолеҥерыш шупшыктымым эркын-эркӱн чарнышна , неле паша
 деч эрнышна . Lачак шке пакчам веле имне дене куралынна , шогавуй
 дене пареҥгым шынденна . тыгеракын , илыш койын-койын каньылеме ,
 полышкалаш ӱдыремат кушкын шуо . тудо 16 ияшак колхоз фермышке
 ушкалым лӱшташ пурыш , пашалан , мыйын семынак , эветле огыл ,
 ыштыш-кучышыжат кожмак .
    кеҥежым шудым сава дене соленна . ӱдырамаш-шамыч эн чапле ,
 тӱрлеман коленкор , ош мамык тувырыштым чиен мият . сӱрем годым
 гармонь , тӱмыр дене олыкыш каена . шудым удыраш , каваным опташ
 йочажат , шонгыжат рӱжге лектына . тора верлаште  - поп чодыра
 воктене , Пысмен лоп , Омаш лук , Сирлан корем пасулаште -
 шурным тӱредме годым , мӧнгӧ толын , юватылын кошташ огыл манын ,
 кечываллан " общий котел " манмым ыштат .
 колхоз презым але шорыкым шӱшкылыт , тудым пасушко намият . тунам
 колхозышто пашам ыштыше-шамычлан киндым кӱэштыныт . ик еҥлан
 600 грамм дене пуэденыт . ешыште ныл еҥ гын - ик йыргешке сукыр .
 ну тунам киндыже чот тутло ыле вет ! кызытсе дене таҥастарет мо ?
 ала шуко жап шужен-явыген илыме деч вара тыге чучын .
    саде шылетым , пасушко намиен , кугу шем подеш шолтат . киндым
 кондат . тӱшкан погынен шинчын , тамле киндым пурлат , шокшо шыл
 шӱрым поведат .
    шыжым пареҥгым ончычсо семынак кид дене , шаньык денак ,
 луктынна , имне денак подвалыш шупшыктенна . телым Нина
 ӱдыремлан фермыште полышкаленам : имне дене кугу печкеш оптен ,
 вӱдым шупшыктенам .
    1956 ийыште Иви изайын полшымыж дене тошто пӧртнам шыгален
 шындышна . эше икмыняр ий гыч колхозышто пашам ыштымыланна оксам
 тӱлаш тӱҥальыч . изинракӱн гынат , ситен . илен-толын , колхознам
 чот кугемдышт вара " путь Ленина " совхозым ыштышт . Нина
 ӱдырем пошкудо Коркатово ялыш марлан кайыш , мыят пенсийыш
 лектым . но туго гынат кертмем семын эреак тӱшка пашашке коштынам .
    сар чарнымылан - 45 ий . тынар жап эртымеке , самырык тӱкымлан
 иктешлен каласыме шуэш : шочмо Кожлаер ялыштына икмыняр лу вате
 марийыштым Кугу сареш йомдарышт . но туге гынат тулык вате
 кокла гыч ик ӱдырамашат шӱртньылаш , пышткойын кошташ , арака
 дене таҥым кучаш ыш тӱҥал . ик велым , мыйын шонымаште , тунам
 ял ӱмбалне йӱын , перныл кошташ кугу языклан шотлалтын . вес
 **60**
 велым , нуным чылаштымат орлыкан пагыт лоҥын да шуарен , садланак
 тыгай пеҥгыде шӱман лийыныт . икте кодде йӱдшӧ-кечыже
 пашам ыштеныт , вольыкым ончеҥӱт , икшывыштым , йол ӱмбаке
 шогалтен , илыш корныш луктыныт .
    кызыт мый дечем "илыш корныштыда сӧрал йомак гай чечен
 але шем тамык гай жаплан те могай пагытым шотледа ? " манын
 йодмылан мый тыгерак вашештем ыле : сӧрал йомак гай чечен
 жаплан мый ӱдыр годым имне пукшаш коштмо , ӱарня кечын оҥгыран
 имне дене ял мучко кудалыштме пагытем шотлем . а шем
 тамык гай илыш йыжыҥлан сарын ий гай йӱшто , чыла чонаным
 рок йымак ураш шонышо шучко шинчаончалтышыжым шотлем " .
    кызыт мыланем - 75 ий . ӱдырем марлан кайыме деч вара
 шкетынак почаҥам . пареҥгым шындем , шоганым , ушменым .
 вольыкым ӱмырем мучкак ашненам , кызытат ушкалым , презым ,
 шорыкым , чывым ончем .
    шкетынак почаҥам гынат , ом ӧпкеле : ӱдыр-веҥым , аля ден
 Сергей ӱныкам шудым , пуым ямдылашат , пареҥгым лукташат
 путырак полшат . казна мыланем 70 теҥге пенсийым тула . пеш кугу
 таум ыштем Совет властьлан .
                 мучаш ой
    кызыт ял озанлыкын чыла отрасльыштыже оашам чот механизироватлыме
 да автоматизироватлыме . мланде топланымеке , " путь ленина "
 совхознан кеч-кудо отделенийышкыже миен лек , пасу мучко
 шолшо паша шӱметымак авалта : теве ик аҥа тӱрыштӧ ӱдышӧ агрегат
 шога , автопогрузчик сеялкыш пырчым ястра . тудын воктенак ,
 вес пасушто , куатле трактор-влак мландым пушкыдемдат , очыни ,
 тышан паеҥгым шындаш ямдылалтыт .
    вара ушмен , пареҥге йыраҥ коклам пушкыдемдаш пижыт . уржасорла
 шуо гын , озанлык мучко кумло-витле комбайн шурнывечыш лектеш .
 молан мый тидын нерген ойлем ? а теве молан . Pасулаште
 трактор ден комбайн-влакын пашаштым шӱм куанен эскерен , тачысе
 ялын илыш дене тӧр ошкылмыжын палемдынем . но тидын жапыштак
 эр шошым колхозник ден пашазе-влакын чиялтыме наличникан ,
 палисадникан , калай леведышан кермыч але пу оралтышт коклаште ,
 але кугу комплекс воктене шуэн огыл шинчамлан шолдырген сӱмырлаш
 тӧчышӧ имне вӱта манме леваш перна , а тушто - туле ората гай
 имне-влак .
    чыла велым шымлен-вискален , лончылен лекмеке , тыге каласаш
 лиеш : таче озанлык имне деч посна илен да пашам ыштен кертеш .
 тугеже тиде вольыкым кучаш кӱлешыже уло мо ? кӱлешыже уло веле
 огыл , а моткочак йӧратен переген ашныман ! южыжо йодын кертеш :
 имньыже ни колхозлан , ни совхозлан , ни колхозник-влаклан
 огеш кӱл гын , молан тудым ашнашыже ? а теве молан . айста
 ончалына марий кресаньыкын аркет пагыт гыч тачысе кече марте
 илен толмо корныжым . кресаньыкын илышыже , шочын вочмыж гыч
 тӱҥалын , эре имне дене кылдалтын . Ялысе айдеме тудын деч посна
 ик кечымат илен кертын огыл . кресаньыкын имньыже лийын огыл гын ,
 тудо пеш йорлын илен , ӱмыржӧ мучко еҥым сӧрвален коштын ,
 санденак калык имньым пагален да чаманен .
    шошым ош саҥган Гнедка дене терысым шкенан пасушко шупшыктенна .
 тунам кажнын посна озанлык ыле . осып ачайна , имньылан неле ынже
 лий манын , мемнам , самырык-влакым , орва йыр шогалтат ,
 курык ваштареш шӱкыкта ыле . тунар имньым чаманен . имньым чот
 чаманымыжлан кӧрак Озаҥ олаште трамвай иымалан колыш .
    тышеч теве могай шонымаш лектеш : кресаньыклан имне шерге
 лийын . имне колен гын , уло еш утен каен шортын , кужу жап
 чот ойгырен . кресаньык чот сырымыж годым имньым вурсен , лупш
 дене кырен кертын , но тудым шӱшкыл кочкаш кидше нигунамат
 нӧлталтын огыл . тиде пеш чот кугу сулыклан шотлалтын .
    а ынде вес могырым ончалына . кунам мый ял воктене имньым ужам ,
 ушышко эреак эртен кодшо жапем толын пура . вет ӱмыр мучко ,
 манаш лиеш , имне дене пашам ышташ логалын . утларакшым кеҥежым .
 имньыже колхозын лийын , но ме нуным мӧҥгысӧ сурт вольык
 семынак онченна . шкеак ужар клеверым солен пукшенна шокшо кечыште ,
 вӱдыш пуртен , йӱштылтенна , а вара йӱдвошт имне пукшаш
 коштынна .
    эре тыге пашам ыштен , имньым чот йӧратен , ме тудын гоч
 кресаньык паша деке , мланде паша деке утыр шӱмешкенна .
 тыгеже имне гоч , имньылан кӧра ме мланде пашам йӧраташ ,аклаш ,
 пагалаш тунемынна . да мланде пашам веле огыл , шочмо ялымт ,
 шочмо калыкымат , шочмо элымат . лач тыште имньын воспитательный
 значенийже .
    илыш кунар писын ончыко кая , айдемылан эртен кодшо пагыт
 тунар утларак шергын чучеш . эртен кодшо пагытышкыже айдемын
 чиемже , сурт коклаште кучылтмо ӱзгар , тыгак озанлыкыште
 пайдаланыме моло арверат пурат . ме кызыт сапондым , изикем ,
 вынер куымо станым сӱзлым , йыдалым , вынер тувыр-йолашым да
 молымат музейышке поген оптена . тидыже теве молан ышталтеш :
 кушкын толшо тукым коча-кова-влакын илышыштым эреак пален
 шогыжо , нунын ыштыме сомылыштым умбалыже шуйыжо , кеч-могай
 сеҥымашат могай нелылык дене логалмым ӱмылыжо . икманаш ,
 экспонат-влак тачысе ямле илыш кузе толмо нерген каласкалат .
    я имньым музейыш пуртен от шогалте . ни сурт-печыште от ашне .
 мыйын шонымаште , имне вӱтам школ воктенрак чоҥаш , а имньым
 школышто тунемше йочавлаклан ончаш ӱшанаш гын , утларак келшен
 толеш . шошо-шыже пагытыште имне ял калыкланат , сколланат
 кӱлеш . тыге-икшыве-влакым мланде деке , мланде паша деке кеч
 изиш гынат кумылаҥдаш лиеш .
     печатлаш Валентин Осипов-ярча
                            ямдылен .

 97 марий сылнымутын шем кечылаже
 ( Ончыко 1990 : 6 ) **71**
 эртыме корно
 Ксенофонт Сануков
    Марий сылнымутын историйже нерген шукерте огыл лекше
 " история марийской литературы " книгаште каласкалыме .
 ойлыманат огыл , тудын авторжо-влак шагал огыл пашам ыштеныт ,
 литературын эртыме корныжым эн тӱҥалтыш жап гыч тачысе
 кече марте почын пуэныт . пытартыш ийла марте тиде корным
 изиш чиялтенрак , сӧрастаренрак ончыктен шогеныт гын , кызыт
 лекше у книга илышын чынже дек утларак лишке шога . ме ынде
 палена: мемнан литературынан историйже "сеҥымаш гыч сеҥымашыш "
 нӧлталт толмо вияш корно лийын огыл . автор-влак могай
 нелылык , туткар да вашпижмаш гоч эрташ логалмымат почын
 ончыкташ тыршеныт .
    туге гынат 1936-1938 ийласе ойган саманым у книгаштат изиш
 гына "ниялтен " кайӱме . а вет тунамсе жап пеш кугу орлыкан
 лийын , тудым марий сылнымутын шем кечылаже манаш лачеш толеш .
 тунам литературынам йӧршын гаяк пытарыме , тӱнчыктарыме . но
 " марий литераратурын историйжым лудмо годым тиде ок шижалт .
 сандене лудшо-влакым тудо жапысе документла дене палдараш
 кӱлеш , очыни . вик каласыман тунамсе акыр саманым савырен
 ончалме годым чонлан тачат шу-уй чучын колта.
    сандене сем кечыла нерген мут лекме голым ме кызыт
 утларакше 1937 ийым ушештарена . а мый гын " 1936-1938 ийласе "
 манын возышым . такше тиде датыжат марий сылнымутым пытарыме
 пагытын ик ужашыжым - эн чот осалланыме жапым - гына ончыкта .
 шучко паша тылеч ятыр ончычак тӱҥалын да вара утыр талышнен ,
 пеш кумдан шарлен , шем тӱтан семын калык илышым авалтен да
 шотлен пытарыдыме еҥлан кугу ойгым конден .
    1937 ийыште чот вияҥше репрессийлан калӱк психологически
 ямдылалт шуын улмаш .
    а кузе да кушеч тӱҥалын тиде осал паша ? сталин тӱрлӧ калык
 коклаште ваш умылымашым , келшымашым локтыл кертше тӱҥ лӱдыкшылан
 " верысе национализмым " шотлен ( шарналтена : В . И . Ленинын
 ойлымыж почеш , тидын шотышто эн кугу лӱдыкшым великодержавный
 шовинизм ӱштен шоген ) да " йӧрдымӧ койыш " ваштареш кучедалмашым
 шарен колтен . а шагал еҥан калык-влак коклаште саде " верысе
 национализмын " косажым ылыжтен шогышо вийлан национальный
 интеллигенцийым шотленыт . шуко вереже , тыгак Марий кундемыштат ,
 интеллигенцийлан илыш куатым револючий пуэн .  ушакыл пашам
 ыштыше еҥ-влак тунам але шагалын лийыныт гынат , нуно шочмо
 калыкын шӱм-чон кумылжым ончыктен шогеныт , наций семын вияҥаш ,
 у кӱкшытыш нӧлталташ тыршымыжым раш почын пуэныт . уке ,
 нуно тидым почын пуымо дене серлаген огытыл , шке лӱмнерым кӱшнӧ
 кучымо , шке наций дене кугешныме кумылым вияҥдаш , культурым
 нӧлташ , кугезе йӱлам тунемаш да у чия дене пойдараш чыла семынат
 полшеныт . а национальный интеллигенцийын рӱдӧ вийжылан писатель-влак
 шотлалтыныт . тышеч теве мо рашемеш : кугу совет кугыжанышым
 ыштыме лӱмеш калык-влакын национальный ойыртемыштым ӱштыл
 кудалтышашлан нунын шочмо йылмыштым тиде йылмым кучылтшо , пойдарыше
 да чапландарен шогышо еҥ-влакым пытараш кӱлын .
    Сталин да тудын лишыл полышкалышыже-влак национальный культурым
 вияҥдаш кӱлмӧ нерген ойкыштыныт . но тидыже яра мут гына
 лийын . 30-шо ийла тӱҥалтыштак национальный культурым сыгыремдыме ,
 тудлан чаракым шындыме койыш палдырнен , культура мастар-влакым
 поктылаш тӱҥалыныт .
    пале , марий калыкын уста эргыже-влак эше революций деч ончычак
 да Совет властьын первый ийлаштыже шочмо йылме дене сылнымутым
 шочыкташ да школым вияҥдаш пижыныт . Сталинын " туныктымыж "
 почеш , тошто интеллигенций шӱм-чонжо дене буржуазный лийын .
 сандене 30-шо ийлашке тошкалмекак , кугун тунемше еҥ-влак коклаште
 " вредительым " кычалаш тӱҥалыныт . шке калыклан шуко
 поро пашам ыштыше ятыр еҥ - литератор-влак В . М . Васильев
 ( Ӱпымарий ) , П . Г . Григорьев ( Эмяш ) , С . Г .
 Гаврилов ( Эпин ) , Г . Г . Кармазин ( Эвайн ) , Л . Я .
 Мендияров да монат - властьын ӱшанжым йомдарен .1930 ийыште
 облисполкомын тунамсе председательже А . Ф . Эшкинин партий
 обкомын пленумыштыжо теве кузе каласен : " тиде - буржуазный
 интеллигенций . ме тудым кучылташ тӧчен ончышна , тӱрлӧ йӧн дене
 шкенан дек шупшын шогышна . но тудо мемнан дене пырля ок кай
 мемнан дене иквереш пашам ышташ ок шоно " . тиде интеллигенций
 тунам книга , учебник , мутер-влакым возен да савыктен шоген .
 но вуйлатыше-влаклан тудын
 **72**
 пашаже тичмашынжак келшен огыл . Васильевын " марий мутержым "
 поген налыныт , академический мутерым ямдылыме , чыла марийлан
 келшыше ик литературный йылмым вияҥдыме пашам кӱлдымашлан
 шотленыт . 1930 ий январьыште тиде тошто интеллигенций радамыш
 пурышо кандаш еҥым - В . М . Васильевым , Ф . Е . Егоровым ,
 А . Сайным , Т . Е . Евсеевым да молымат - арестоватленыт ,
 националист ӱлыда , контрреволюционный группировкым чумыренда да
 финн разведка дене кылым кучен шогенда манын титакленыт . шочмо
 калыкын йылмыжым , кольклоржым , этнографийжым шымлымым , калыкын
 шке сын-куан йӱлажым арален кодаш тыршымым , статья ден очерклаште
 тудын нерген каласкалымым тунам буржуазный национализмлан шотленыт .
    политический шылтыкым кычал муаш тӧчымӧ жапыштак писатель-влакын
 произведенийыштым , школлан лукмо учебник-влакым вулгарный
 социологийын висаж дене аклен " лончылаш " тӱҥалыныт . тале онщественный
 пашаеҥ , писатель , ученый В . А . Мухин йымак пургедмаш чыла
 тидын кузе ышталтмыжым пеш раш ончыкта . ВКП (б) обкомын пашаеҥже
 П . Е . Егоров тӱҥалтыш школлан лукмо "совет школ " лудшаш
 книгашкыже пуртымо произведений-влакым "келгын лончылен " да тыгай
 ойым пидын : " тиде книга школлан ок йӧрӧ веле огыл , тудо зияным
 ышта " . молан ? пецинзентын пӱсӧ шинчаж ончыко " Марий эл "
 ( тудым чодыра руышын мурыж семын возымо ) почеламут пернен .
                Марий эл
          эй -
          марий эл ! марий эл !
          кож коклаш , куп лоҥгаш йомынат !
          юл воктен , чодыраш
          марийлан чыламат тоенат !
          кожлажат-пӱнчержат
          шыжымат-телымат
          кӱжгӧ мурым шарен муралтат :
          гӱж-ж , гӱж-ж , гӱж-ж , гӱж-ж ...
          теҥыз вӱд оҥго гай ,
          курык вуй мардеж гай ,
          марий элым гӱжлалын темат :
          гӱж-ж , гӱж-ж , гӱж-ж , гӱж-ж ...
          тиде йӱк шып коштеш ,
          кож деч кожыш пернылеш -
          кудалеш - ӧндалеш ,
          кожла вуйым шупшалеш ;
          южгунам шӱшкалтен ,
          мардеж южым погалта ;
          кушталтен , мӱгырен ,
          чодырам мучко пудырта .
          тунам возыт пӱнчерла ,
          возыт комдык шопкерла ;
          шем кожла , куэрла -
          шып кият туй еҥла .
          тиде йӱк шепка гыч лупшалтеш ,
          марий ден иквереш сып коштеш :
          гӱж-ж , гӱж-ж , гӱж-ж ойлалеш ,
          паша калык шӱмеш пернылеш ...
    " тунам возыт ... туй еҥла " мут-влак "рецензийыште " тыге
 умылтаралтыт : "тыште чылажат сӱмырла гына , а ок чоҥалт . да чыла
 тидыже " паша калык шӱмеш пернылеш " . ты шонымаш Васильевын ,
 Мендияровын да нунын йыр погынышо компанийын тыгай
 контрреволюционный теорийышкышт конда : " кӧ шуын , тудо
 марий чодырам руа .
 ошман мланде чараш кодеш да чодыра олмеш Марий Сахара лиеш " .
 тышеч тыгай ой ышталтеш : чодырам руаш йӧным пӱыман огыл . чодыра
 руышын мурыжлан ӱшанаш гын , МАО могайрак вара ?
    1. МАО чодыра ден куп лоҥгаш йомын да чылажымат шылтен (тоен ) .
 кӧ деч ? Вара область йомын мо , тудо социализмым чоҥымо тӱшка паша
 деч ӧрдыжтӧ шога мо ? Марий калык кӧ деч шылын ?
    2. " кожлажат-пӱнчержат ... кужгӧ мурым шарен муралтат " . мо
 нерген мурат ? МАО-н чодыра лоҥгаш йоммыжо да шке марий-влакым
 шылтымыж нерген гын , тиде - пызырен илыме калыкын тошто мурыжо .
 да тидыже область мучко "кож деч кожыш пернылеш " . " тиде йӱк ...
 марий ден иквереш шып коштеш  " - вес семын каласымаште , марий калык
 индыралт илыме кумылжым пеленже коштыкта . а молан у , таза , куатым
 ешарен шогышо илыш кумылым огыл , а ожно йӧсланен илыме кумылжым
 пеленже коштыкта ? класс тӱшман гына , тошто годсылан эҥертыше ,
 интернациональный воспитанийым йӧрдымылан шотлышо аҥысыр националист
 гына тыге ойлен кертеш " .
    ик почеламутышто " рецензент " тыгай мут-влакым ужын : " кеҥеж
 жапет толешат , ужар олмат шуалеш . олма семын ужарген , меат эркын
 кушкына " . тидын негызеш , " эркын " мутлан пижын , тудо авторым
 туге титаклен , пуйто тыште темп нерген сталинский лозунгым да
 соцтаҥасымашым йӧрдымылан шотлымо .
    шонен лукмо нине да моло йоҥылышым пуэн овартен , В . А .
 Мухиным вурсымо кампанийым шарен колтеныт . ӱченыйын йоҥылышыжым
 шымлен налаш да тудын вуйлатыме МарНИИ-н пашажым тергаш лӱмынак

 комиссий ышталтын . ныл ий эртымеке , комиссийын членже , марий
 коммунистицеский ял озанлык школын туныктышыжо В . П . Тихонов
 партий обкомыш шкенжын заслугыж нерген возен колтен ,тиде комиссийыште
 могай пашам ыштымыжымат усештарен :  " Мылам Мӱхинын литературный
 пашаже-влакым ончен лекташ да идеологий шот дене могай улмыштым
 тергаш кӱштымӧ ыле . тергымеке пален нальым : шолып йӧным кучылтын
 Мухин эреак контрреволюционный троцкистский методологийым шаркален .
 тидын нерген мый ВКП (б) обком бюрон заседанийыштыже увертарышым " .
 комиссийлан шке кумылын полышкалыше-влакат лектыныт . МарНИИ
 пашаеҥ-влак  А . Деревяшкинын ( Аизенвортын ) да М . Чхаидзен
 пуымо шояк материаллан эҥертен , партий обком бюрон пунчаллыштыже
 " мухинын теоретический йоҥылышыжо ( троцкизм позицийыш мунчалтен
 волымыж0) " нерген каласалтын . кӱшно ончыктымо семынак , титаклыме
 ойым шонеч лукмо тырлӧ " пример "  дене пеҥгыдемденыт . но кызытеш
 В . Мухин ( Шави ) вурсалтме ; шкенжым шылталыме дене утлен кодын
 тудлан пытартыш гана шижтарыман пеҥгыде выговорым пуэныт .
    1934 ийыште " националистический группировкым ыштымылан " ,
 " партий обкомын национальный йодыш шотышто политикыжым
 **73**
 шӱктарымылан " ВКП (б) обком бюро членыш кандидат , " марий
 коммуна " газетын редакторжо да Писатель ушем оргкомитетын
 председательже М . Кузнецовым  ( Апшат Максим ) титакленыт .
 могай амал дене ? тудо шке выступленийлаштыже национальный кадрым
 ямдылышаш верч шагал тыршыме нерген ойлен , марий йылмын пӱрымашыж
 верч азапланен . Кузнецовын мутшым В . Голубцов да ятыр моло марий
 пашаеҥ чынлан шотленыт . газет редакторым чыла тидлан кӧра партий
 снчылно мут кучаш шогалтымек , тудо каласен : " мый ынде йӧршын
 ом умыло : марий коммунист йылме нерген ойла гын , тудо вара
 националист мо ? .. тиде йодышым мый пеш чӱчкыдын нӧлталам да ойлем :
 ты пашаште ситыдымаш уло , но тидыже мыйын националист улмемым ок
 ончыкто " . М . Кузнецовым " марий коммунын " редакторжо да
 Писатель ушем оргкомитетын председательже должность гыч кораҥденыт ,
 партий обком бюро ден пленум состав гыч луктыныт .
    тунемак , 1934 ийыште , областной партийный конференцийыште
 тугай ойым пидыныт , пуйто МАО-што верысе национализм вуйым
 нӧлташ тӱҥалын . марий йылме ден литературым шымлыме да туныктымо
 пашам тергыме амал дене пединститутышто чотак " пургедаш " пижыныт .
 нине кок предметым туныктышо-влакым , ты шотыштак Шабдар Осыпым ,
 ишыктылаш тӱҥалыныт . марий-влакын финн , венгр да эстон-влак дене
 пырля ик йылме тӱшкаш пурымышт нерген ойлаш чареныт , тидыже ынде
 "контрреволюционный интеллигент-влакын линийыштлан " шотлалтын .
    марий йылме ден литературым вияҥдымаште нелылык улмо нерген
 В . А . Мухинын да молынат тургыжланен ойлымыштлан партий
 обкомын икымше секретарьже азербайджанец А. Г . Ширвани апыраныше
 шемын вашештен : " мо те шке йылмыланда тунар чот пижында ? теве мый
 шочмо йылмем дене шукертсекак ом ойло да тидлан кӧра нимогай
 йӧнысырлыкым ом шиж " .
    ширвани олмеш 1935 ий январьыште поляк Ч . И . Врублевскийым
 конденыт . тудо ты шотышто вес тӱрлӧ шонымашан лийын . марий-влак
 коклаште паша ышташ толмек , Врублевский нунын культурыштым ,
 илышйӱлаштым да эсогыл йылмыштым сайынрак пален налаш кӱлешлан шотлен ,
 марий писатель-влак дене чӱчкыдын вашлийын , нунылан полшен шоген .
 мый архивыште В . Мухинын обком секретарьлан марла возымо
 запискажым ужынам . тушто тыге ушештарыме : те , Врублевский йолташ ,
 талукат пеле - кок ий гыч марла кутыраш тӱҥалаш сӧренда ыле ...
    НКБД управлений начальник А . И . Карачаров тиде йодышым
 йӧршын вес семын ончен . 1937 ий мучаште Ч . И . Врублевскийым
 партий обкомын икымше секретарьже должность гыч кораҥдыме деч вара
 тудо шыдешкен ойлен : " мый умылен кертын омыл , молан Врублевский
 марий йӱлам , марий калыкын ожнысо илышыжым тунемаш кыртменак пижӱн .
 тышеч тудо тыгай выводым ыштен : чӱла экшык национальный политикым
 йоҥыпыш шуктен толмо гыч лектын шога . кечкуштат рушла возат , чыла
 тидым марлаҥдаш кӱлеш , манын . марий калыкын Пеледыш пайремжым
 да молымат нӧлташ тӱҥалын . мый ом пале , Врублевскийлан саде
 Пеледыш пайремым молан нӧлташ кӱлын ; вет тудым колхоз пайрем дене
 алмашташ лиеш ыле . тидым ышташ нимогай кӱлешыжат лийын огыл .
 Врублевскийын ойжо почеш тӱрлӧ юбилейым да молымат эртараш пижыч .
 чавайным эше 33-шо ийыштак буржуазный националист семын яндар вӱдыш
 лукмо ыле . мо иялан тудлан торжественный юбилейым эртараш ,
 буржуазно-националистический пушан " Акпатыр " да моло постановка-
 влакым ончыктылаш кӱлын ? "
    чынак , С . Г . Чавайнын сылнымут пашам тӱҥалмыжлан 30 ий
 темме кечым кумдан , мараий культурын национальный пайремже семын
 палемденыт . изиш варарак облисполкомын да партий обкомын йодмышт
 почеш Москва гыч Чавайнлан лӱмынак печатлыме машинкым колтеныт .
 тудлан сай пачерым пуэныт .
    марий автономийын 15-ше идалыкшылан ямдылалташ тӱҥалмеке , марий
 калыкын лӱмжӧ дене И . В . Сталинлан почеламут дене серышым возен
 колташ кутырен келшеныт . Карачаров 1937 ий мучашсе ик
 выступленийыштыже тиде письмам серыме жапым ушештарен : " марий
 областьлан 15 ий темме юбилей годым бюрошто Сталин йолташлан
 серышым колтымо нерген йолыш ончалте . да тушто серышым возаш
 ала-молан Чавайнлан , Шабдарлан да Олык Ипайлан ӱшанен пуышт .
 мый бюрошто ойлышым :
 письмам возаш нине сволочь-влаклан ӱшаныман огыл - нуно тӱшман
 улыт . туге гынат иктат мыйын велке ыш лий . шидоркина каласыш :
 " теже гын чыла еҥым титаклаш ямде ӱлыда " . тиде мутланымаш тунам
 бюро деч ӧрдыжкӧ лектын огыл .
    1936 ийыште марий лакык пайремым палемден . автономийын 15-ше
 идалыкшылан ямдылалтшыла , марий писатель , журналист-влак юбилейым
 кузе-гынат сайынрак вашлийме нерген шоненыт . ятыр творческий вий
 юбилей сборникым возымашке ушалтӱн . тудым лукташ ямдылыме , тыгак
 Сталинлан колтӱшаш серышын содержанийжым палемдыме годым кугу
 келшыдымаш лектын , тидыже культурын , литература ден искусствын
 сеҥымашыштым , национальный культурын посна мастарже-влакым
 ончыктымо дене кылдалтын .
    а эл мучко " калык тушман " , " троцкист-влакым " яндар вӱдыш
 лукмо осал койыш шарлен толын . ВКП (б) ЦК партийный
 организацийлашке колтымо серышлаштыже (нуно газетлаш печатлалтын
 огытыл ) утларак пӱсӧ шинчан лияш , национальный республикылаште
 " буржуазный национализмым " вожге куклаш верысе пашаеҥ-влаклан
 кӱштен шоген . у мардеж кузерак пуалмым вигак шижын моштышо
 еҥ-влак материалым чумыркалаш пижыныт , а тыгай материал улмо годым
 " тушман-влак " ваштареш у походым тӱҥалаш нимо йӧсыжат уке .
    1936 ий мартыште Горький ( кызыт Нижний Новгород ) олаште
 М . Шкетанын " Эреҥер " романже рушла савыкталт лектын .
 книгалан ончылмутым облисполком председатель И . Петров возен .
 " М . Шкетан
 **74**
 ( Майоров ) , - палемден тудо , - ик эн кугу марий прозаик ...
 Шкетан 1935 ийыште чапле мыскара ойлымаш-влакым возен , нуно совет
 аппаратын ситыдымашыжым пеш шыдын койдарен воштылыт " . а критик
 А. Айзенвортын 29 майыште " марийская правда " газетеш лекше
 " Шкетан смеется " статьяштыже писательын мыдкаражым йӧршын вес
 семын аклыме . критиклан ӱшанаш гын , Шкетан антисоветский
 шонымашан " пошляк , циник да зубоскал " лийын .
    тыгай " плюрализм " нерген пален налмек , партий Горьковский
 крайком гыч Йошкар-Олашке умылтараш йодын возеныт : " очыни ,
 кок еҥ кокла гыч иктыже чын огыл . але Петров йолташ ончылмӱтым
 серымыж годым Шкетанын антисоветский шонымашан улмыжым ужын
 шуктен огыл , але Айзенворт совет писатель ӱмбак негыздымын
 лавырам кудалтен . " марийская правда "  газетыште ончыктымо
 цитата-влакым шотыш налаш гын , Шкетанын ситӱдымашыже уло .
 но Айзенворт семын Шкетанын лӱмжым совет писатель-влакын
 спискышт гыч удырал шуаш да тудым антисоветский еҥ-влак
 радамыш пуртен шындаш гын , тидыже чын лиеш мо ? "
    теве ынде лӱмлӧ марий писатель ӱмбакат шем ӱмыл возын .
 Карачаровын кидышкыже Шкетан ваштарешат , моло писатель
 ваштарешат материал погына .
    юбилей сборникым ямдылыме годым В . А . Мухин ден А . К .
 Эшкинин историйым чын почын пуымашке А . И . Карачаровын
 шӱшкылтмыж ваштареш лийыныт . облплан председатель , партий
 обком бюро член А . Ф . Эшкинин центр гыч могай у мардеж
 пуалмым утларак пален шоген сандене НКВД управлений начальник
 дене шуко шотышто келшаш кумылан лийын . учашымашым рашемдаш
 кӱлмӧ годым Ч . И . Врублевскийын шинчашкыже онченыт . а
 тудыжо чӱчкыдынак коктеланен . ӱчашыме годым пытартыш мутым
 каласаш тоштдымыжлан В . А . Мухин обком секретарьым
 " Понтий Пилат " манын лӱмден ( тиде библейский персонаж Иисус
 Христосым казнитлыме годым шке шонымыжым каласыде , ӱмылеш кодын ,
 " кидым мушкын ) " . ты лӱмым Мухин пешак келшышылан сотлен ,
 писатель да журналист йолташ-влак дене вашлиймекат , Врублевскийым
 Понтий Пилат дене таҥастарен . а эрлашыжым тидын нерген С . А .
 Красновын ( Элнет Сергейын ) увертарымыже Карачаровын
 ӱстембалныже киен :
    " 22 майыште " ӱ вий " журнал редакцийын секретарьже Семенов
 йолташ дене поэт Олык Ипай дек мийышна . литература темылан
 мутланышна . мемнан мутланымына годым тушко МарНИИ директор
 Владимир Алексеевич Мухин йолташ миен пурыш . маробластьын
 юбилейжылан ямдылалтме нерген мутланаш тыҥална . тидын годым
 Мухин тудлан моткоч шуко пашам ышташ логалме нерген ойлыш . теве ,
 мутлан , Шабдар ден Карповын статьяштым пеш чот тӧрлаташ пернен ,
 молан манаш гын , тудо нимолан йӧрдымӧ лийын . тидлан тудым пуйто
 плагиатор да ( ик мутшо раш огыл - К . С . ) улат манын
 титакленыт . Андр. Эшкининын статьяже да моло материал денат тыгаяк
 пашам ышташ логалын . икманаш , мутланымаш гыч теве мо койын :
 Мухин огыл гын , сборникӱсште пеш шуко йоҥылӱш лиеш ыле . умбакыже
 Мухин тыге ойлӱш : Сабдар Врублевский йолташлан вуйым шийын
 шуктен , а Врублевский йолташ тиддеч вара пуйто нине статья-
 влакым лудаш тореш лийын - Христосым казнитлыме годым неле
 положенийыш логалше Понтий Пилат семын " кидым мушкын " . мыйын
 шонымаште , партийный организацийын вуйлатышыжым кид мушшо
 Понтии Пилат дене таҥастараш партиецлан калшен ок тол . тидат веле
 огыл , коммунист тыге ыштышаш огыл . можыч , тидыжым самокритикылан
 шотлен , но большевик самокритика тыгай лийшаш огыл .
 тылеч посна , партийын тушманже , контрреволюционный троцкист-
 влак гына ( а нуно социализмым чоҥымо пашам кӱралаш чыла семынат
 тыршат ) тыге ойлыштын да партийный организацийын вуйлатышыже-
 влакым тыге лӱмдылын кертыт ... тыгай мут нимо укелан ойлалтеш
 манаш ок лий . тудо вуйлатыше-влакым лавыртымашке , партийный
 организацийым шолдыртымашке , бдительностьым луштарымашке
 виктаралтын . тидын нерген беспартийный-влак коклаште ойлымыж годым
 Мухин мом шонен ? тушто лийше еҥ-влак коклаште мый гына ВКП
 (б) член улам . можыч , Мухин тудым поддерживатлат манын шонен ?
 мыйым партий шке жапыштӱже троцкизм верч наказатлен ыле . але
 тидым шарналтен да мыят тудын велыш шогалам манын шонен ? вет
 чынжым гын , Мухинын ойлӱмыжо троцкизм пушан лийын . а троцкизмын
 кодшыжо партийҥый дисциплинын негызшым лунчырташ чыла семынат
 тырша . Мухин мылам ӱшанен гын , тидын дене кугу йоҥылышым
 ыштен . вер чыла тиде мутланымаш Ленин-Сталин партий членын
 лӱмжӧ дене нигузеат келшен ок тол .
    тидын нерген Тыланда увертарымым коммунистын долгшылан
 шотлем .
    мутланыме годым поэт Олык Ипай , " у вий " редакцийын
 секретарьыже Семенов да мыйын палыдыме эше ик еҥ лийыныт . кидем
 пыштем : Ш . Краснов .
    мыйын адресем : Маробласть , Морко села " .
    тунамак В . А . Мухинын персональный делаже шочын . ВКП
 ( б ) обком секретарьын лӱмнержым волтымылан " 1936 ий 25 майыште
 тудлан выговорым увертареныт да тыге шижтареныт : умбакыжат
 тыгак ышташ тӱҥалат гын , тыйым утларак пеҥгыде наказаний вуча .
    мухинлан кӱдырчан жап йӧршешлан эртен кайымыла чучын . тудо
 юбилей сборникым ямдылыме , марий литературын историйжым шымлыме ,
 " мекш " романым возымо пашажым умбакыже шуен , диссертацийым
 аралаш ямдылалтын , шуко моло сомылымат шуктен шоген . пашалан
 уло жапшым да вийжым пуышо писатель тудын йырже шем пыл чумыр-
 гымым , векат , шижынат огыл . кирозым пуштмо деч вара ел мучко
 Кугу Террор шарлаш тӱҥалмым шотыш налде коден . Мухин
 общественный пашаеҥ , писатель да ученый семын кумдан палыме лийын ,
 адакше кеч-кунам туран ойлымыжлан кӧра вуйлатыше де пашам пырля
 ыштыше йолташыже-влак дене чӱчкыдынак вашпижын .
 **75**
 икманаш , тудо моло деч ончыч жертвыш савырнаш келшыше еҥ лийын .
    Мухин ӱмбак алакым возаш йӧнан жап толын шумым Элнет Сергей
 гына огыл шижын шуктен . партий обкомыш да НКВД-ш самырык
 йылмызе-литератор - калашников деч "шижтарыше кагаз " толын .
 Мухин , увертарен тудо , 1934 ийыште экспедицийыште улмо годым
 Сталинын XVӹӹ партсъездыште ыштыме докладым вурсен ойлыш . а
 вашке " марийская правда " ден " марий коммуна " газетлаште
 Калашниковын статьяже савыкталтын , тушто В . Мухинын
 литературышто да наукышто осал пашам ыштен шогымыж нерген
 увертаралтын . ынде адакат 1932-1933 ийласе " делам "
 кычал луктыт , а туштыжо , кӱшнӧ каласышна , Мухинын
 " троцкизмже " нерген Айзенворт ден Чхаидзен  " справкышт " киеныт .
    5 июльышто партий горком бюрон заседанийыштыже В . А . Мухиным
 партий гыч луктыныт . тудым теве молан титаклеҥӱт : 1918 ий марте
 эсер партийыште шоген да тидым шылтен ; шкенжын литературоведческий
 пашалаштыже " троцкизмыш мунчалтен волен " ; 1927 ийыште , облоно
 вуйлатышылан шогымыж годым , музей директор Т . Е . Евсеевым
 Финляндийыш командировкыш колтен .
    В . А . Мухиным партий гыч лукмо нерген июль мучаште оласе
 партийный активын погынымаштыже увертареныт , но докладчик - горком
 секретарь Г . Егоренко , тыгак Врублевский ден Карачаров деч
 посна тиде йодыш дене моло нигӧат ойлен огыл .
    4 августышто обком бюрон заседанийыштыже ВКП+ ( б ) ЦК-н
 25 июльышто лукмо шолып ( закрытый ) серышыж нерген йодышым
 каҥашеныт . а серышыште утларак пӱсӧ шинчан лияш да троцкистско-
 зиновьевский контрреволюционный блок ваштареш кучедалмашым кумдан
 шарен колташ кӱлмӧ нерген ойлалтын . Мухинын " делаже " тиде
 кампанийлан мотокочак келшен толын . да бюрошто каҥашыме йодышым
 саде " дела " йыр тыршенак вӱдылыныт . облисполком председатель
 И . П . Петровым шотлаш огыл гын , тыште ойлышо чыла еҥ
 Мухиным ятлен , тудым чотрак перен пуаш ӱжын .
    мутлан , обкомын кокымшо секретарьже Н . Н . Сапаев В .
 Мухинын произведенийлажым лончылымо дене тудын титакшым тӱжвак
 лукташ темлен :
    " Мухин шотышто ме утларак келге мерым ыштышаш улына , вет
 тудо калык коклаште пагалыме еҥ , Озаҥыште " ӱжара " газетын
 редакторжылан ыштымыж дене , шкенжын почеламутлаж дене революций
 жап годсекак палыме еҥыш савырнен . тудын произведенийластыже
 троцкистский шонымаш шагал огыл . теве нине цитата да тушманле ,
 троцкистский пашажым ончыктышо факт-влак дене ме тудым
 троцкистнационалист семын тӱжвак лукшаш да Мухинын чурийжым
 МАО-со шемер-влаклан ончыктышаш , тудын тылеч ончыч палыме
 еҥ лиймыжым луштарышаш улына " .
    обкомын отделжым вуйлатыше Е . Е . Сидоркина каласен :
    Мухин шукертсекак обкомын аппаратше дене огеш келше .
 мыланна тудын деч йӧршешлан ойӱрлаш кӱлеш " .
    Петров гына тореш ойлен , " мылам , манын тудо , Мухинын
 титакше нерген нимогай материалым пуэн огытыл " .
    7-8 августышто партий ЙошкарОла горкомын пленумыштыжо
 бдительностьым  нӧлталме нерген йодышым каҥашеныт да тыгодым
 Мухинын " делажлан " кугу верым ойыреныт .
    Мухиным сайын палыше , шке жапыштыже тудын дене пырля Pашам
 ыштыше , но кызыт вӱдым подыл шичше оҥ влакым шылтален ойленыт .
 " чоным почын каласкалышаш , Мухинын творчествыжын да пӱтынь
 пашажын контрреволюционный троцкистский содержанийжым почын
 пуышаш улыда " , - шижтареныт нунылан . тыгай мутым И . П .
 Петровлан , " марий коммуна " газетын редакторжо , партий
 обком бюро членыш кандидат Г . И . Голубкинлан . писатель ушем
 председатель П . К . Карповлан ( тудо иканаштак театр
 директорланат пашам ыштен ) поснак шуко колаш пернен .
    эше 5 йюльыштак , горком бюрон заседанийыштыже Мухиным партий
 гыч лукмо кечын , горкомын икымше секретарьже + г . Егоренко
 каҥашыме годым шып шинчымылан Голубкиным чот шылтален . тунамак
 ойым пидыныт : Голубкин Мухинын тушманле пашаж нерген возен
 пуышаш . но газет редактор тидым тунамак ыштен огыл .
    4 августышто шып шинчымыжым шотыш налын , партий обком бырон
 10 августышто лийше заседанийыштыже Голубкинлан кӱштеныт :
 тый Мухинын йӧрдымӧ пашаж нерген печатьыште каласкалышаш да
 тудын шонымашыжлан политический акым пуышаш улат . Голубкин
 партийын порученийым шуктен - 11 августышто шкенжын редактироватлыме
 газетеш " Бӧльшевик шижмашым эше утларак нӧлталман " заметкым
 " К " подпись дене печатлен ( редакцийын архивыштыже аралалтше
 номерыште статья ӱмбалан авторын тичмаш фамилийже возен шындалтын ,
 а " К " букваже авторын " кеде " псевдонимжым ончыкта ) . тыште
 Мухинын южо йоҥылышыж нерген кӱчыкын каласыме , тудо " троцкист ,
 националист корным тошкен ила " манын палемдыме . эрлашыжым лекше
 " тушман ваштареш кредалаш пӱтынь организацийым шогалатыман "
 вуймутан кугу редакционный статьяште тыге возымо : " марий
 писатель опранизацийыште Мухин вет пытартыш верым налын шоген огыл .
 марий литературышко троцкист идеологийым пуртен шогымыж ваштареш
 вара писатель организаций кузе кредалын да кызыт кредал шога ?
 печатьыште , погынымаште але тидын нерген колалтын огыл .
 а вет шыпланен шогымаш , ик мут денат ваштареш лекдымаш тиде
 Мухинын пашаж дене келшымашым ончыкта манашат лиеш " .
    но обкомын вуйлатышыже-влак садиктак лыпланен огытыл .
 Врублевский Голубкинын статьяжым " политический лушкыдылан
 ( пӱйдымымлан ) " шотлен . " марийская правда " газетын редакторжо
 А . Кашниковлан теве мо келшен огыл : Голубкин шке статьяштыже
 Мухинын контрреволюционер-троцкист улмыж нерген тура каласен
 **76**
 огыл , тидлан , манын тудо , ӧршаш уке - 1923 ийыште шкежат троцкист
 лийыныс .
    тылеч вараже , партий обком бурошто Мухинын " делажым " каҥашаш
 ямдылалтме годым , Голубкиным эре утларак ишыктеныт .
    16 августышто " марий коммунышто " Мухинын контрреволюционный
 пашажым вурсен возымо " тушманым раш лӱмдыман да уло большевистский
 шыдылыкым луктын кредалман " вуймутан серыш печатлалтын , тудын
 йымалныже " Голубкин Г . И . " подпись лийын . вуйлатыште-влаклан
 йӧраш тӧчен , тудо шке йолташыжым , литературышто , журналистикыште
 пырля пашам ыштыше еҥым троцкист , контрреволюционер манын лӱмден .
 " мый дечем Мухинын пашажлан раш политический оценкым пуаш йодмым ,
 - возен тудо , - большевистски верне требоватлымылан шотлем .
 мухинын пашаже - идеологий шотыштат , чыла прием , тактика шотыштат
 - контрреволюционно троцкизм паша да корно . мый пеҥгыде мутым
 пуэм : ыштыме кугу политический титакым шкемын пӱтынь пашам дене
 сулем " .
    тиде кечынак ВКП (б) обком бюрон заседанийыштыже Владимир
 Алексеевич Мухинын пӱрымашыже рашемын : тудын апелляцийжым шотыш
 налде коденыт шкенжым йӱдшыланак арестоватленыт . Голубкинын
 бюрошто ойлымо мутшо молын деч ойыртемалтын огыл . тудлан шке
 серышыжым рушла публиковатлаш кӱштеныт . эрлашыжым " марийская правда "
 газетыште Голубкинын " моя политицеская ошибка " статьяже лектын .
 вара тудлан партий обкомын пленумыштыжо кок гана ойлыктеныт .
    но журналистым тидат утарен коден огыл . 24 августышто бюрошто
 ВКП (б) ЦК гыч обкомыш толшо телеграммым лудын пуэныт , тушто
 Голубкиным паша гыч кораҥдаш темлен возалтын улмаш . 26 августышто
 партий обкомын пленумыштыжо докладчик Врублевский  тудым вурсаш
 тӱҥалынат , икымше секретарьын мутшым икмыняр еҥ тунамак авалтен .
 Голубкин шкежат ойлен : " мый , - манын , - Мухиным 1913 ий годсек
 палем , пашам пырля ыштенна ; да тудо эсер-влак дене кылым кучен ... "
 икманаш , писательын чыла " сулыкшым " шотлен лектын .
    Г . И . Голубкиным обком бюро член гыч луктыныт , " марий
 коммунын " редакторжо пост гыч кораҥденыт , но кызытеш эрыкеш , партий
 радамеш да обком составшат коденыт , Марий книга издательство
 вуйлатышын заместительжылан шогалтеныт . да тудо икмыняр тылзе шке
 черетшым вучен илен . тидын годым " калыкын тушманже-влак "
 ваштареш кучедалмаште полшаш сӧрымыжым шуктен шогашак тыршен .
 туткар пагытын шӧргашкыже логалше шуко еҥын трагический пӱрымашыже
 тыгаяк лийын . кызытсе шинча дене ончен , нуным вурсашат лиеш . но
 айста нунымат умылаш тӧчен ончена ...
    теве , мутлан , кузе " пиктеныт " П . К . Карповым
 ( Пӱнчерскийым ) . тудланат тзорческий ушемыште пырла шогымо еҥын
 " тушманле " пашаж нерген статьям возыктеныт да печатлыктеныт .
 Капровын серымыже " Мухинын политик йоҥылышыжо нерген " вуймут
 дене " марий коммунеш " 17 августышто - Голубкинын статьяжым
 печатлыме деч вара эрлашыжым - лектын . тудымак " о троцкистской
 контрабанде Мухина " вуймут дене " марийская " правда " газетеш
 савыктеныт . Голубкин семынак , Карповат " языкшым касарен "
 тӧрланаш сӧрен . но ик кече гычак тудын ӱмбак А . Айзенворт
 кержалтын : тый , манын , шӱйшӧ либерал семын сустуклен ойлыштат ,
 контрреволюционный сволочьым двурушникла аралаш тӧчет .
    23 августышто областьысе да оласе учреждений ден организаций-
 влакын вуйлатышыштым совещанийыш погеныт . мут йогын могай корно
 дене кайышашым Врублевский ончыктен пуэн : " теве ме Мухиным
 калыкын тушмаманже семын яндар вӱдыш лукна , активный
 контрреволюционер , шпион семын петырен шындышна ... пленумлан
 яндылалтшыла , мый ятыр ответственный йолташын тудым кузе ончымыж
 нерген материалым погем " . тӱҥал пуымым областьын прокуроржо В . Н .
 Быстряков туманак умбакыже суен : " Голубкин печатьыште выступатлен
 ыле - тидыже вара большевистский выступлений лийын мо ? Карпов
 шке статьяж дене Мухиным арала . тиде - кок тӱран кӱзӧ семын
 коймо койыш " .
    уэш-пачаш вурсен пытарыме П . Карповат мутым налын :
 " мый шӱйшо либерализмеш , осал паша дене келшен илыме койышеш
 варналтынам , демобилизационный шонымашан лийынам , классовын
 бдительностем лушкен - чылажымат признателем . Мухиным литератор
 семын гына ончен арленам , тудын политический йоҥылышыжым ужын омыл " .
    пединститутлан пижыныт , " троцкист " Мухиным вурсен ойлас Шабдар
 Осыпым да моло преподавательым ӧкымленыт . тунеме ий тӱҥалмек ,
 сентябрьыште институтышто икмыняр погынымашым эртареныт , тушто В .
 Мухинын контрреволюционный , буржуазно-националистический пашаж
 нерген докладым ыштеныт . " яле мартеат марий литературын историйжым
 тунемме годым Мухинын серымыжым кучылтыда , литературын кабинет гыч
 тудын портретшым кораҥден огыдал " , - шылталеныт тыгодым
 преподаватель-влакым . шабдар Осыплан , В . М . Васильевлан ,
 И . Бурдаковлан Мухиным вурсен ойлыктеныт , шке йоҥылыш нергенат
 каласаш шӱденыт . но нуно лӱмжылан гына шылталышын койыныт . тидын
 деч вара Шабдар Осып паша гыч утарыме нерген йодмашым пуэн .
    Карпов ден Шабдар Осып Писатель ушемын вуйлатышыже лийыныт ,
 сандене нунын деч " полышым " утларак йодыныт . писатель ушемым
 буржуазно-националистический организацийын рӱдыж семын ончыктена
 гын , шонен Карачаров , пешак лачеш толеш , тугеже калык тушман-
 влакын вожыштым тыште куклаш тӱҥалман . тидым ышташ НКБД-лан
 полшышо-влакат тунамак лектыныт .
    15 сентябрьыште партий обкомыш М . С . Калашниковын ( Кожер
 Микалын ) 21 страницан серышыже толын . тудо " марий литературын
 могай улмыж нерген " маналтӱн . Карпов ден Шабдар Осып пашам
 лӱмынак шолдыртеныт , а писатель организаций член-влак кокла гыч
 шукышт
 **77**
 Мухинын чын тӱсшым ужын моштен огытыл , нуно кок тӱран кӱзӧ ,
 буржуазный националист улыт , ойлалтын письмаште . " мухинын делажым
 лончӱлымо годым , - возен Калашников , - Карпов кок тӱран
 кӱзыла ыштылын . Мухинын йоҥылышыж нерген тудлан ӧкымеш гына
 возыктымо . тудын серымыже - политически осал отписка . а Шабдар
 але мартеат возен огыл " . умбакыже Н . Мухинын , Н . тишинын
 националистицеский йоҥылышышт нерген , М . Ивановын , М . Шкетанын
 да молынат политический йоҥылышышт нерген ойлалтеш . шке мутшым
 автор тыге иктешлен : " раш : марССП организаций семын вашке
 йӧршын шалана да МарССП-ын вуйлатышыже-влак шкеныштын
 практический пашаштышт МарНИИ-н ончычсо " вуйлатышыже " троцкист
 Мухинын корныж дене каят . марий литературышто мухинщиным але
 мартеат яндар вӱдыш лукмо огыл . 19-20 августышто лийше партийный
 погынымаште Карпов неле политический йоҥылыш-влакым тӧрлаташ
 сӧрен ыле , но шкеже нимомат ок ыште . марССП-ын нимом ыштыде
 илымыже - преступлений " .
    тыгай серыш-влаклан эҥертен , автономный областьын вуйлатышыже-
 влак писатель организацийын пашажым аклыме ойым пидыныт . тидыже
 марий калыкын утларак кумдан палыме , пагалыме , лӱмлӧ шочшыжо-
 влакым пытарыме шотышто Капачаровын шонымашыжлан путырак келшен
 толын .
    йырже оҥго утыр ишалтмым ужынат , Карпов ӱмылеш шылын кодаш
 тӧчен . 29 ноябрьыште тудо партий обкомыш серышым возен . писатель
 ушемым вуйлатыме деч утараш йодын . такше ты пашам тудо совместитель
 семын гына шуктен шоген , а пашадарым театрыште налын .
 тыгак Шабдар Осыпланат ушемын ответственный секретарьже улмыжлан
 оксам тӱлен огытыл , тидыже шке кумылын ыштыме ешартыш паша
 лийын .
    П . Карпов серышыштыже тыге темлен : "юшем председательлан
 лӱмлӧ писательым шогалташ кӱлеш ... мый чавайнын кандидатурыжым
 темлем " . тидым ышташ вараш кодмо нерген тудо але пален огыл .
 чавайным В . Мухин дене пырля шинчаорак вурсаш пижын огытыл
 гынат , тудын лӱмжӧ НКВД-н спискышкыже пурен шинчын улмаш .
 да пӱтынь Писатель ушемланат шем кече утыр-утыр лишемын .
    тудо жапыште ВКП (б) обкомын пропаганда отделжым вуйлатыше
 Н . И . Кобозов СССР писатель ушем правленийын секретарьже
 В . Ставскийлан возен : " ушемын отделенийже Мухинын "
 творчествыжын " контрреволюционный тӱсшым чараш лукмо шотышто але
 мартеат нимогай мерым ыштен огыл , да Карпов йолташын
 республиканский газетлаште лекше статьяже-влак Мухинын
 контрреволюционностьсӱM шойышташ да тудын пашаштыже политический
 йоҥылыш гына лийын манын ӱшандараш тӧчымым ончыктат .
 чӱла тидыже мыланна тыгай ойым пидаш кӱшта : Карпов йолташ - кок
 тӱран кӱзӧ , буржуазный националист-влакын полышкалышышт " .
    но Карачаров ( шке мутшо почеш , тудо эше 1934 ийыштак " тиде
 **78**
 буржуазно-националистический организацийым эскераш " тӱҥалын )
 пашам утларак кумдан шарен колташ - писатель-влак деч тӱҥалын ,
 пӱтынь марий интеллигенцийым пытараш - шонен пыштен .
    поген налме Мухин дене умбакыже " пашам ыштеныт " : титакан
 улам , " организацийым " вуйлатенам , тушко писатель , ученый ,
 туныктышо , партийный ден государственный пашаеҥ-влак пуреныт
 манын ойлыжо шонен , тудым тӱрлӧ семын орландареныт .
    кузе " йолыштмо " нерген В . А . Мухин 1937 ий 20 майыште
 Н . И . Эжовлан возымо письмаштыже каласкален . осал чапым
 налше 58-ше статьян чыла пунктшо почеш титаклен , тудым лӱен
 пуштына манын лӱдыктылыныт , кочкаш да йӱаш пуэн огытыл ,
 " тварь " , " скотина " , " червь " манын лӱмдылыныт . " шонен
 лукмо организацийын " вуйлатышыже " улам манын каласаш мый
 йӧршын тореш лийынам , - возен тудо . - тунам мыйым орландараш
 тӱҥальыч . йыштӧ , вӱдыжгӧ камерыш ( тушто 15-17 градус йӱштӧ
 ыле ) перырен шындышт , шот дене канаш - малаш эрыкым ышт пу ,
 " курымашлык пукеныш " вераҥдышт , вес семын ойлаш гын , икмыняр
 сутка почела пӱкен гыч корныш правам лийын огыл . илышем
 трагический корныш вончен : але пикталташ , але пӱкеныште
 шинчышыла колаш , але ушым йомдараш " . орланен нойышо , шонен
 моштыдымо лийше рестан 1937 ий 21 февральыште следовательлан
 лӱлшӧ показаний йымалан кидым пыстен  . тыге тудо шкенжым гына
 огыл . тыгак шуко моло еҥым , ты шотыштак писатель ден
 журналист-влакым , титаканыш луктын . тидын нерген возаш каньылыжак
 огыл , но ... муро гыч шомакым луктын от тудалте .
    тиде сулыкан ошкылым ыштышыжла , В . А . Мухин тыге шонен :
 нимогай негыз деч посна титаклаш тӧчымыштым судышто садыгак яндар
 вӱдыш луктам . Следователь-влак деч чоярак лияш тӧчымыжӧ арам
 лийын . " мый шоненам : пролетарский суд ончылно мут кучаш
 шогалмекем , чыла тиде " румбык " тӱжвак лектеш , почылтеш " . суд
 нерген шомакым кылдаш тӧчымыжлан игылт вашештеныт : " тиде
 номер шоткан ок тол . тыланда нимолан ӱшанаш ... лийше положений
 гыч утлаш чын тыланда ок полшо . суд Тендан лирикыдам
 колышташ ок тӱҥал . вий - следствий могырышто " .
    тыге ойлымым колмеке , Мухин ӧкымешак шупшын лукмо показанийже
 деч кораҥаш шонен пыштен . наркомлан возен : " тений 21 февральыште
 показанийым пуэнам гынат , мый ик пункт почешат шкемым титаканлан
 ом шотло . показанийым ӧкымешак шупшын луктыныт , да тудо нигунарат
 чын огыл ... контрреволюционный националистический организацийын
 улмыжлан таче мартеат ом ӱшаке . шкемым троцкистлан ом шотло .
 буржуазный националистын ярлыкшым шканем намыслан шотлем , но шке
 калыкем йӧратен омыл манынат ом ойло " .
    1937 ий мучаште партий обком бюрошто Карачяров тыге каласен :
 В . Мухин да арестоватлыме эше икмыняр националист шкетын
 лийын огытыл , Марий АССР-ыште моткоч шолып пашам ыштыше
 контрреволюционный буржуазно-националистический организаций уло .
 НКВД-н органже-влак тудым вожге куклымо пашам кумдан шарен
 колтеныт , тидын годым тӱҥ удар интеллигенцийлан , ты шотыштак
 писатель организацийлан да журналист-влаклан , логалын .
    мом ышташ ӧршӧ И . П . Петров 26 февральыште ВКП (б)
 ЦК-ш да партий Горьковский обкомыш ( МАО-м МАССР-ыш
 савыреныт гынат , республика тунамат ончычсо краевой центрлан " вӱйым
 савен " ) серышым возен . " мыняр еҥым да могай преступленийлан
 арестоватлымым мый , МАССР исполкомын председательже ,
 ом пале . тидын нерген Врублевский ден Карачаров йолташмыт
 гына шинчат . тиде - нунын секретышт . бырон ик заседаний-ыштыже
 Карачаров йолташын увертарымыж гыч пале лийын : эше моткоч шуко
 еҥым контрреволюций пашалан титаклат . пеш кумдан палыме марий
 писатель , поэт , драматург , тыгак инженер , преподаватель ,
 туныктышо-влак да шуко молат - нунын коклаште комсомолец да партий
 член влак улыт - контрреволюций пашалан титаклалтыт . эн чот пагалыме
 марий драматургда поэт С . Г . Чавайным контрреволюций пашалан
 титаклат . а вет тудо марий театр ден марий литературылан шергакан
 пашам моткоч шуко ыштен да кызыт Исполнительный Комитетын кӱштымыж
 почеш икымше марий оперылан либреттым воза . контрреволюций пашалан
 писатель да поэт Шабдарым , самырык уста поэт Олык Ипайым нуно
 Сталин йолташлан марий калыкын лӱмжӧ дене почеламут форман серышым
 возымо шотышто заданийым Чавайн дене пырля пеш чаплын шуктеныт -
 титаклат .
    икманаш , марий интеллигенцийын кугу ужашыже контрреволюций пашалан
 титаклалтеш . мылам туге чучеш : Mарий республикыште чылажак
 порядкыште огыл " .
    вара кузе вашештеныт серышлан ? Петровым шкенжым шылтален налыныт
 да " контрреволюционный националистический троцкистский организаций-
 влакым яндар вӱдыш лукшаш верч кучедалмашке " талын ӱшнаш кӱштеныт .
    тудо жапыштак , 9 мартыште , партий марий обкомышто кугу
 совещаний эртаралтын , тушто писатель организацийыште паша кузе кайыме
 нерген Калашниковын серышыжым каҥашеныт . але марте тыгай погынымаште "
 троцкист " Мухиным , " кок тӱран кӱзыла ыштылеш " Голубкин ден
 Карповым ятленыт гын , ынде Чавайным , Шабдар Осыпым , Олык
 Ипайым , моло лӱмлӧ писательым националист улыда манын титаклаш
 тӱҥалыныт .
    ВКП (б) ЦК-н 1937 ий февраль-мартыште лийше пленумжо
 репрессийым кумдан шарен толаш кӱштен . тудын итогшым партий Марий
 обкомын пленумыштыжо кум кече - 19-21 мартыште-каҥашеныт . а изиш
 ончычрак бюро тыге пунчалын : " марий республикын территорийыштыже
 контрреволюционный националистический организаций улмо нерген да
 контрреволюционный буржуазно-националистический , троцкистский
 элемент-влакым тыжвак лукшаш верч областной организацийын ятыр
 членжын начарын кучедалмышт нерген
 **79**
 ВКП ( б ) обкомын пленумжылан увертараш Врублевский йолташлан
 кӱшташ " . мутланымаш тӱҥ шотышто И . П . Петробын ВКП ( б )
 ЦК-ш колтымо заявленийже йыр пӧрдын . обкомын икымше
 секретарьже марий буржуазно-националистический организацийым кырен
 шалаташ тӱҥалме нерген радам дене каласкален . " южышт , - ойлен
 тудо , - " нейтральный " позицийыште шогеныт , ала-мом вученыт .
 мутлан , бюро член Петров йолташ ... паникыш лупшаетын : кузе
 тыге , 30 еҥым арестоватлыме , марий интеллигенцийын эн уста
 еҥже-влакым арестоватленыт ! караул , мемнан-влакым кырат !
 молан арестоватленыт ? шона , пуйто политика йоҥылыш шукталт
 толеш . ме бюрошто Петров деч йодыштна : мо лийын , йӱк-йӱаным
 молан нӧлтеда ? иктаж-кӧм арестоватлымылан ӧрында гын , айста
 лончылен лектына , но чылаштымат арален налаш да " марий
 интеллигенций ваштареш походым тӱҥалыныт " манын ойлаш молан
 кӱлын ? " .
    пленумын стенографический отчетшым лудат гын , ӱпет шогалеш :
 марий интеллигенцийым да тудым арален налаш тӧчышӧ еҥым ( тудо
 шкетак лийын ) пеш осалын вурсымо . 0нчалза , кузе ойлен южо еҥ .
    партий У Торъял райкомын икымше секретарьже , обком бюро
 член П . Эгоров : ЦК-ш колтымо письмаштыже Петров
 МАССР-ыште шуко еҥым арестоватлыме , чавайным , Олык Ипайым
 контрреволюционерлан шотлат манын воза . айдеме националист-влакым
 аралаш пижын гын , тудым шкенжым тергаш кӱлеш " .
    " марийская правда " газетын редакторжо , обком бюро член
 А . Кашинков : " Петров шкенжым бюро ваштареш шогалтен ,
 партий обком бюрон пӱтынь линийжылан ӱшаныдымыжым ончыктен . Mарий
 интеллигенцийым , Чавайн гай эн сай еҥ-влакым арестоватлат ( мут
 толмашеш каласаш гын тудынм ногӧат арестоватлен огыл ) манын
 титакалш тӱҥалын " .
    " маритранлес " начальник , обком бюро член П . Андреев :
 "петров йолташын заявленийже - контрреволюционный интеллигенцийым
 аралымаш . шовет власть верч нигунамат шогыдымо , шкенжын чын тӱсшым
 шылтен илыше да контрреволюционный пашам шолып эртарыше
 интеллигенцийым , Чавайным да молымат аралаш ? .. чаваин ала-момат
 возен кертеш , адакшым - пашажлан вич тӱжем теҥге дене тылат гын -
 тудо ала-момат воза ... пале , чавайн , шочынак , оружийым чытен
 огеш керт . чавайн партий членыш кандидат ыле , да ЧӦҤ-ын
 военный пашалан туныкташ тӱҥалмекше, чавайн каласен : " мый опужийым
 йӧршынак чытен ом керт " . теве тыланда мыйын кандидатский карточкем ,
 налза , манын тудо " .
    обком член С . Черняков : " серышыште интеллигенцийын
 контрреволюционный ужашыжым утарен кодаш тӧчымӧ - йоҥылыш . такше тиде
 ужаш коклаште посна еҥ-влак улыт , но чылаштымат арален налмаш
 йоҥылыш лиеш . теве чавайнымак налына . мый тудым палем , пырля
 тунемынна . тудым утыждене нечкеш колтеныт , сандене тудо мый
 дечем сай ик поэтат уке манын шонаш тыналын " .
    И . П . Петров шкенжым пыдал налаш да уста писатель-влакым
 арален кодаш тӧчен . " мыйын заявлением туге ойлаш амалым ок пу ,
 пуйто мый контрреволюционный интеллигенцийым аралем да тудым
 вуйлатен шогем . ом шылте , ме Чавайным , Шабдарым да Олык
 Ипайым чын але йоҥылыш титаклена манын шонкаленам . кок тылзе ончыч
 Карачаров тидын дене палдарен ойлен гынат , мый ӱшанен омыл . Адакше
 Чавайн шотышто ӱшаныдымашем Врублевский йолташын деч утларак
 лийын огыл . автономный областьым МАССР-ыш савырымылан кӧра ме
 Сталин йолташлан альбомым ямдылаш тӱҥална . тиде паша верч А . Ф .
 Эшкинин вуйын шоген . тиде альбомышто ме кызыт илыше еҥ-влакым
 ончыктышаш ыльна . нунын коклаште Чавайнат лийын . Врублевский
 ойла : " пожале , Чавайным альбомеш вераҥдаш кӱлеш " .
    тидын деч вара эше утларак ишыкташ тӱҥалыныт . тушман-влакым
 аралымылан вурсымо дене серлаген огытыл . тый , маныныт Петровлан ,
 нуным яндар вӱдыш лукмо пашашке талын ушнышаш улат , а уке гын ,
 арестоватлыме писатель-влак семынак , вуетлан муат .
    Петров кужун ойлен , кажне ойжым негызлен да пытартышлан
 каласен : "заявленийыште ончыктымо ик пункт дечат ом кораҥ " . тидын
 почеш мутым Рарачаров налын . тырлӧ семын титаклен ойлен , но
 мутшо тӱҥ шотышто Чавайным , Шабдар Осыпым да Олык Ипайым
 Петровын аралымыж йыр пӧрдын .
    вара трибуныш моло еҥат лектыныт , шукышт марий писатель-влак
 нерген ойленыт .
    пединститут директор А . Э . Эльчибаев : " шабдарым аралаш
 ок лий . тыгак Чавайнымат , Олык Ипайымат ок лий ... "
    Г . И . Голубкин : " Карачаровын выступленийже деч вара тыге
 лектеш : писатель организацийыште чылан гаяк контрреволюционер улыт .
 Карачаровын Чавайн нерген ойлымыжлан ӱшанашат йӧсӧ . юбилейым
 эртарыме , пачерым пуымо , чыла условийым ыштыме , а тудо
 националистический организацийыште шога . чыла возымыжым иктеш
 печатлен лукташ ямдылена . типографийыште ойлат : вашкаш кӱлеш .
 мый чарен шогалтышым : вашкаш огеш лий ,шымлен налаш да кораҥдаш
 кӱлеш " .
    партий обкомын кокымшо сектерарьже Н. Н. Сапаев : " караул,
 мемнан писательна , йылмызына , инженерна-влакым шындылыт манын ,
 Петров йолташлан нимом кычкыраш . НКВД орган-влак чылаштым
 огыт шындыл , буржуазный национализм идей дене илыше еч да
 контрреволюционный организацийын активный участникшевлакым гына
 шындылыт " . ( оҥай , икмыняр тылзе гыч палач-влакын кидышкышт
 логалмекше , Сапаев тиде мутшым шарыалтен гын ? ) .

 98 Юзо Элнет
 ( Ӧнчыко 1990 : 6  ) **92**
 Владимир Панов
 марий калык йомак негызеш
 возымо кок ужашан ,
 прологан пьеса
                модшо-влак
         Опкын-курныж .
         Теркупш-коча - койдымо шоҥго еҥ .
         Ошвуй-пӱчӧ .
         Тул .
         Элнет
         Кечывий .
         Ӱдыр-влак , Мераҥ , Ур , Рывыж , Йӱксӧ-влак ,
               Водывычыраҥге-влак .
                пролог
           марий кундем чаткан пелед шогалын .
           яндар да волгыдо эрласыжат .
           но тиде йомакна пуа ойлалын
           гербнан историйжым , эртышымат .
           чодыран кундемыште пиал тунамже йомын ,
           чал пагыт ден пычкемыш калыкем
           илен да орланен . шем Курныж-Опкын
           тыгае пӱрымашым туш колтен .
           тугае лийын илыш - шучко - шучко .
           а Опкын лийын чылтак азырен .
           чодырам пожар тул дене локтылмыжо шуын ,
           пушеҥгыш ӱдыр-влакым савырен .
           элнет эҥер гына шке юзо вӱдшӧ дене
           осал тушманым лунчырташ полшен .
           да Тул полшен пӱсештын , куштылемын ;
           Ошвуй - чолга да патыр Пӱчӧ - чот полшен .
           тӱшкан сеҥеныт нуно шем тушманым ,
           да икте-весышт дене лийыныт йолташ .
           а патыр Пӱчӧ , у чодыран озаже ,
           тылеч вара гербешна кодыныс возалт .
 чодыра . йырваш кайык мура . Аланышке Кечывий лектеш . тудын почеш ,
 куршым сакалтен , кум ӱдыр толеш .
    кечывий . ӱдыр-влак , айста Элнет серышке . тушто поҥгыжо
 тунаре шуко , кеч сава дене соло .
    ик ӱдыр . корным ончыкто , вара миена .
    кечывий . кайышна . корным кӱчыкемдаш манын , айста тугеже
 мурынам йоҥгалтарена . ( мураш тӱҥалеш . семым ӱдыр-влак авалтат .
 Чыланат чодырашке пурен йомыт . ) **93**
           куку мура куэрлаште ,
           муро йӱкшӧ тыш шокта .
           шӱшпык шӱшка ломберлаште ,
           сылне семже тыш шокта .
           кукум ужмем шуэш гынат ,
           муро йӱкшым вел колам .
           шӱшпыкемым ужнем гынат ,
           шӱшкымыжым вел колам .
 муро сем шыплана . лишнак оргажым келме йӱк шокта . Аланышке Ошвуй
 лектеш .
    Ошвуй .  уф ! ну , кечыжат ! тыгай шокшеш аҥырген возашт лиеш .
 кеч каваште ик лапчык пыл лиям ыле ! ( йӱк - йӱан талышна , кӱдырчӧ
 кӱдырта . )
    ик велым , вес велым чодыра янлык-влак кудал толыт . чыланат
 " опкын ! Опкын толеш ! " манын кычкырат .
    Рывыж . поро Ошвуй , утаре мемнан ! мемнан почешна Опкын
 толеш ! ( кӱшыч шем ӱмыл маландыш возеш . )
    Ур . Ошвуй , полшо ! (пӱчӧ воктек пызна . )
    Ошвуй . ида лӱд , йолташ-влак ! мый нигунамат тендам осал вий
 ончылан кудалтен ом кодо ! ( укшер гай кошар да кумда тӱкыжым
 туран виктарен шогалеш . )
    Опкын ( южышто пӧрдеш ) . Ошвуй , кораҥ корнем гыч . мый сонарыш
 лектынам . чодыра озалан сонарлаш ит мешае !
    Ошвуй . кай тӱшечын , Опкын !
    Опкын . кузе тый мый денем кутыретше ? кӱлеш гын , мый шкендымат
 кӱчешем сакалтен наҥгаем , тормыла пундыш ! (пӱчӧ ӱмбак туран
 керылтеш , пӱчӧ тӱкыж дене аралалтеш . )
    Ошвуй . йӱкетым ит кугемде ! мыйын тӱкем але писе да пӱсӧ !
 шарнен шого ! ( тӱкыж дене Опкыным лупшалтара , Опкынын ик
 шулдыржо эмгана , но чоҥештен кӱзен кертеш . )
    Опкын . мый тидым нигунамат ом мондо , Ошвуй ! садак ӱчым
 шуктем ! ( чоҥештен кая . )
    Рывыж . тау , ошвуй , тый мемнам утарышыч .
    Ошвуй . тек Опкын ӱмыреш шарнен ила : мемнан келшымашна вараш
 кӱч деч шуко пачаш виян .
    Пывыж . ой , мо тиде - выр ?
    Ур . тый сусыргенат , , Ошвуй ?
    Ошвуй . нимат огыл . изишак веле . тӧрлана .
    Рывыж . арам тыге ойлет , Ошвуй . тиде Курныж шке кӱчшым эн
 осал аяр дене когарта .
    Ошвуй . мом тугеже ыштыман , шӱжарем ?
    Рывыж . кызытак юзо виян Элнет дек кай . тудын илыше вӱдшӧ гына
 ты сусырым эмлен кертеш .
    Ошвуй . ой , кузе мый тидын нерген монденамже ? каем тугеже
 Элнет деке , тудо садак полша .
    Рывыж , Ур , Мераҥ ( почешыже ) . корнет пиалан лийже , Ошвуй !
 ме тыйым нигунамат огына мондо ! ( каят . )
                        шовыч .
           икымше ӱжаш
              икымше сӱрет
 чодыра . умбалне канде тасмала Элнет эҥер коеш . куршым кучен , ош
 тувыран , ош шовычан , йыдалан ӱдыр-влак толыт . кайык мура . ончыл
 радамыш изи шовыч вола-тушан Йошкар-Олан тошто гербшым сӱретлыме .
    Кечывий .   ӧй . поҥгыжо мыняре ! ӱдыр-влак , тышкыла толза !
                 тудын деке ӱдыр-влак куржын толыт .
 **94**
    йӱк-влак : ошвоҥго ! рыжик ! ой , мыняре !
    ик ӱдыр . чодыра ӱдыр гай улат тый , Кечывий ! толын шуна ма ,
 уке - куршат теме .
    кечывий . кычал моштет гын , поҥго , чынак , чылалан сита . а мӧҥгӧ
 садак кызытак пӧртылмӧ ок шу . кечыже могай мотор да ! ...
    вес ӱдыр . тугеже муралте ик мурым , Кечывий .
    Кечывий . а те полшеда ? йӧра . тек мемнан мурынам тымык чодыра да
 кудыр толкынан Элнет колыштыт . ( мураш тыналеш . ӱдыр-влак йыр пӧрдын
 мурат . )
           толкынет ден мод , Элнет .
           ший колет ден мод , Элнет .
           шӱмбел марий калыкетлан
           пешак келшалеш улмет .
           улат эреак самырык ,
           йога вӱдет яндарынак -
           серет ужарге да сӧрал .
           тый муро гае ныжылге
           да кумыл гае лывырге
           лий калыкланна волгыдо пиал .
 чодыраште йӱк-йӱан тарвана . пычкемышалтеш . кычкыарт : " опкын !
 вашкерак шылза ! " . волгалтеш . Опкын-Кӱрныж чоҥештен толеш .
 лорген воштылын , мландыш волен шинчеш .
    Опкын (ӱдыр-влак велыш ) . молан аптыранышда , чевер ӱдыршамыч ? !
 кӧ деч лӱдда ? муралтыза эше , а мый колыштам .
    Кечывий ( лӱдде , тудын деке лишемеш ) . мо тылат кӱлеш , Опкын-
 Курныж ? молан мемнам лӱдыктыл коштат ?
    Опкын . арам тыге ойлет . мый шукертсек шканем пелашым кычалам .
 да теве тый гает моторым илышыштем первый гана вашлийым . (кудше гыч
 руалтен кучынеже . )
    ик ӱдыр . ит логал Кечывийым ! шагал ӱдырнам шолышт пытаренат мо ?
    Кечывий . кай тышечын , Опкын ! калык шукертак тыйым карген ила .
 а оръеҥым шканет Шӱйшӧ купышто кычал . колат , кузе тушто нуно
 муралтат ?  (умбалне ужава варгыжме шергылтеш , ӱдыр-влак воштылыт . )
    Опкын . чолга улат , Кечывий . тый мылам келшет . садланак
 пелашем лият . а мыйын пелашем чодыра оза вате лиеш . (руалта . )
 кораҥза тышеч ! ( ӱдыр-влакым шулдыржо дене лупша . )
    Кечывий . ӱдыр-шамыч , утарыза ! полшыза !
    Опкын . ах , те тыге ? мыйынат чытышем кӱрлын кертеш вет !
 тугеже мылам ида ӧкынӧ . ( локтымо мутым ойлаш тӱҥалеш . )
           ӱскыртлан лиям мый ӱскырт -
           вик пушеҥгыш савырем .
           ӱдыр-шамыч , толза кӱдынь ,
           тыландат сита верем .
           тыманмешке , мландыш те
           пижын , лийыда куэ ! ..
 ӱдыр-влак кечкыжыт . кӱдырчӧ кӱдырта . ӱдыр-влак йомыт , нунын олмышто
 куэшамыч кушкын согалыт .
    Кечывий . каргыме тый лий , шем Курныж ! могай титакыштлан тый нуным
 пушеҥгыш савырышыч ? !
    Опкын . кайышна пеленем , мотор ӱдыр ! ха-ха-ха ! (кечывийым
 ӧнда   лын кӱш чоҥештен кӱза . але гына кушкын шогалше куэ-влак ӱмбалне
 ик йыр пӧрдын савырна да оралгыше йӱк дене воштылын чоҥештен кая . )
    теркупш-коча (толеш , кармывоҥго-теркупшым кудашеш ) .
 ой , керемет-шеремет , могай азап ! азапше могае ! ( куэ-влакым
 шыматен кучылтеш . ) нелеш ида нал , мый шкат шоҥго улам , нимо дене
 **95**
 полшен ом керт . кечывият пешак жал да , мом ыштет ! пире умшаш логалмек ,
 ӱян мелнала мунчалтен от лек . ( мландыш онча . ) теве изи кожымат келын
 каен , Опкын ! сусыр вержым моко дене петырышаш гын веле , ала илана .
 (эҥер сер дек кая . ) поро шӱман Элнет , уныкам ! ончал ӱмбакем ,
 ончал шинчашкем ! Элнет , Элнет !
    Йӱк . мо тылат кӱлеш , кочай ? ойло , мый колыштам .
    Теркупш-Коча . пагале шоҥго еҥым , уныкам , ончыкто тӱстым !
 пиалдыме ӱдыр-влакым чамане , нунылан яндар ший вӱдетым подылто .
 опкын нуным куэшке савырен . ( канде тасма толкыналта да мотор ӱдыр -
 Элнет - лектын шогалеш . )
    Элнет . поро кече лийже , кудыр куэ-влак, ӱдыр-шамыч ! (куэ-влак
 чытырналтат , лышташышт тарвана . )
    Теркупш-коча . ида ойгыро , шергаканем-влак !
    Елнет . палем , чыла палем . мо лийында - чылажат мыйын юзо ӱшыштем .
 но те пален шогыза - ончыкыжым садак айдеме лийыда . но иктым ида
 мондо . кунам осал Опкын кола , тунам веле те угыч мотор ӱдырыш
 савырнеда . а кызытеш мый тыланда илыше вӱдем подылтем . (куэ-влакым
 шымата . ) тендан вожда пеҥгыде лиеш - нимогай мардеж кӱрышт ок кудалте .
 ида ойгыро , жап шуэш , тендан декат эрык толеш . ( толкын-кидше дене
 лывыргын рӱзалта , йыр пӧрдеш , юзо мутым ойла . )
           авалтен тендам азап -
           ойгыдам шижам адак .
           юзо вӱдым подылза ,
           да жап шумым вучыза .
           тек тендан ужар лышташ
           шомакемым колыштеш :
           курныж-Опкын кавара -
           помыжалтын кертыда .
    Элнет . а ӱнде мылам , кочай , шке серышкем пӧртылаш жап !
 кунам мый кӱлеш лиям , тыге кычкырал : " чодыра эҥер , толкыналт !
 толкыналтын . тыш тол волгалт ! " . чеверын ! (кая . )
    Теркупш-Коча . чеверын , Юзо Элнет , чеверын , уныкам ! (Элнет
 почеш кармывоҥго-теркупшыжым рӱза . )  мыламат каяш жап . иктаж-могай
 тымык верыш пурен возамат , каналтем лужо . (йомеш. )
    Опкын ( толеш . тудо айдеме сынан - кӱжгӧ , кадыр йолан , шучко
 чуриян , кидыштыже - оптыш ) . ужамат , чоялык деч посна ок лий .
 теве тышан оптышем шындемат , чылажат шотлан толеш . ты йолгорно дене
 янлык-влак вӱд йӱаш коштыт . садак иктажше верештеш . ( оптышым шудо
 дене левед кода , ӧрдыжыш кораҥеш . ) тышакынже оҥган оптышым шындышаш ,
 кугуракым - ошвуйлан лач лиеш . мый дечем чоя тыште садак нигӧ
 уке .хе - хе ! а вий шотышто ? .. кӧ мый дечем виян , а ? кӧ поян ?
 а кӧ ушан ? иктат тыгай уке ! мый гына , мый ! опкын ! ( угыч курныжыш
 савырна , чоҥештен кая . )
           лӱдыт мый дечем чылан :
           янлыкшат , пушеҥгыжат .
           шындылам мый оптышлам
           кажне пич йолгорнышкат .
           мый дечем виян иктат
           тыште лийын огыл .
           толын лекше тыш иктаж -
           вигак шуэм тодыл !
 (шучкын урмыжеш , кара . ) вот кузе Кечывийым ондален савыраш ?
 ӱскырт ӱдыр , мыйын кудыштем илаш ынеж кӧнӧ ! ( йомеш . )
           шовыч
 **96**
           кокымшо сӱрет
 шӱлыкан , пычкемыш чодыра . кӱжгӧ пырняла дене чоҥымо пӧрт . ик
 пӧлемыште , пырдыж воктене , Кечывий шинча . тудын ӱмбалныже ,
 ишкыште , Опкынын шем шулдырлаже кечат . вес пӧлемышке - нӧрепыш -
 решоткан омса коеш . тулото чӱчка . воктенже какши-какши тул
 шинчылтеш . пургыжышто , унчыли вуя кечалтын , Водывычыраҥге-влак
 шинчат .
    кечывий ( шӱлыкан мурым мура . )
           эр лупсыжо возеш - олыкет лӧзаҥеш ,
           йӱштӧ покшым возешат , когарта .
           шочын кушкын шуат - кумылет почылтеш ,
           осал кидыш логалат - шӱмет когарга .
           чашкерышке пуральым - ямже уке ,
           ломбо кичкым пурлальым - тамже уке .
           тышкат гына ончальым , тушкат ончальым ,
           чашкержат уке , ломбыжат уке .
           элнет вӱд воктен шараҥге вондер
           изи мардеж дене тайналтеш .
           шараҥге вондерат изи мардеж ден лывырга -
           мемнан - лай кумыл осал кидеш лавырга .
           елнет воктен коштмем годым
           сар шӱшпыкын пыстылжым мый муым .
           сар шӱшпыкын пыстылже саре улмаш ,
           йот кодыште илаш йӧсӧ улмаш .
    Тул . кузе тый сайын мурет , Кечывий ! ӱмыр мучко колыштат гынат ,
 шер ок тем дыр . лачак муретше гына шӱлыкан ...
    Кечывий . а молан мылам куанаш ? але вара Опкынын четлыкыштыже
 орланыме годым куан мурым мураш лиеш ?
    Тул . арам тыге ойлет , Кечывий . опкын моткочак поро . ит ойгыро .
    Кечывий . ойгым шинча дене ужаш ок лий .
    Тул . а мылам тыште келша . оза эреак мыйын верч азаплана . кунамже
 кукшо укшерым пукша . садлан эре тыге чӱчкен шинчылтам .
    Кечывий . ужам-ужам , пешак азаплана ! .. чонет ынже лек манын ,
 коклан тыгыде парчам кудалта . а кугурак комылям пышташ лӱдеш . шкеж деч
 виян лийын кертат манын шеклана .
    Тул . уке , тый йоҥылыш лият . а палет , мый ик гана чевер Элнетым
 йӧратен шынденам ыле . вашлийым тудым да теве-теве каварем . тудо шкеже
 мотор , да чонжо дене йӱштӧ улмаш . лач тунам мыйын Опкын утарен нале .
 ынде теве тыште илем .
    Кечывий . ораде улат . але вара тиде илыш ? а Элнет тыланет удам
 шонен огыл .
    Тул . тый тыге шонет ?
    Кечывий . элнет чыла пала : уто сескем шыжалтеш гын , кугу пожар
 ылыж кертеш . шадланак тудо тыйым изишак йӱкшыктарен .
    Тул. тыге гын веле ? а озам мылам вик мане : Элнет тыйым пушташ
 шонен . тугеже Опкын ондален ?
    Кечывий . ондален мыйымат теве ондалыш .
    Тул . кечывий , шке нергенет каласкален пу .
    Кечывий . шке нергенем ? ну мо , колышт тугеже ! мыйын ачам да
 авам уло . нуно ынде шоҥгемыныт , нунылан мый дечем посна моткоч йӧсӧ .
    Тул . а нуно поро улыт ? ( опкын шыпак толеш , колыштеш . )
    Кечывий . мыйын ачамат , авамат пешак поро улыт . мый нунын
 моткочак йӧратем . теве Опрын гына мемнам оJырыш . ынде мый киддыме -
 йолдымо гай улам .
          Опкын пурен шогалеш , лудым кудалта .
    Опкын . арам логар ! кызытак тиде лудым жаритлен пу !
    **97**
    Кечывий ( кынел шогалеш ) . молан тый тудым тыге торжан вурсет ?
 мо удам тудо ыштен ?
    Опкын . э-э , ужамат , те йолташат лийын шуктенда ?
    Кечывий . тудо мыйын гаемак пиалдыме .
    Опкын . муынат , кӧм чаманаш ! тый лучо шке нергенет шоналте .
    Кечывий . колто мыйым , Опкын ? от колто гын , садак куржам .
    Опкын (лишемеш ) . тый шӧртньӧ дене велалт кошташ тӱҥалат . мондо
 шке ача-аватым !
    Кечывий . ача-авам мондаш ?
    Опкын . Ончал ! (сондык деке мия , почеш , тушеч шергакан шерым ,
 моло ший-шӧртн9ӧ ӱзгарым луктеш . ) тиде чыла тыйын ! кӧн эше тыгай
 поянлыкше уло ?
    Кечывий . тый чыла тиде поянлыкым еҥым толен погенат . тиде
 поянлык - калыкын шинчавӱдшӧ ! ( кораҥеш . )
    Опкын . шӱмбел Кечывий ! тыйын лӱметшат кече дене кылдалтын .
 нал - чыла тиде тылат ! ( ӧндалнеже . )
    Кечывий ( опкыным чурийже гыч шелын пуа ) . кораҥ мый дечем !
    Опкын (шыдыж дене йолжым тава ) . пуштам ! тулеш йӱлатем !
 шотдымо кӱчызӧ !
    + тул (шолгым гыч лектын ) . ит кыре тудым , оза !
    Опкын . шып лий ! агурыш кудалтем , пуштам !
    Кечывий . тылат кодат гын , векат , чылам вӱдыш кышкен да пуштеден
 пытарет !
    Опкын ( оҥырешла ) . Тул , мыйын кочмем шуэш ! (ӱстелтӧрыш
 шинчеш . ) кондо тышке жапитлыме лудым !
    Тул . колыштам , оза ! ( шолгым гыч лектеш , озажлан лудым конден
 кучыкта да угыч верышкыже кая . )
    Опкын ( кочкеш ) . ах , могай тамле ! шич , Кечывий , мый чаҥга
 омыл .
    Кечывий . тау , шке коч ! (ӧрдыжыш каен шогалеш .)
    Опкын . шке палет . (ӱстелтӧр гыч лектеш . ) эй , тый ! мый
 Шӱйшӧ купыш сонарыш чоҥештыл толам ! а тый мыйын оръеҥем эскераш
 ит мондо . Шинчатым ит кумо , раш ? ( кечывийым нӧрепыш петыра . )
    Тул (вуйым сакен ) . колыштам , оза !
    Опкын , тек решотка шойылно шинчен онча . можыч , вара ушыжо
 пура . кочкаш ик падырашымат ит пу . раш ?
    Тул . раш , оза !
    Опкын . а те , тарзем-влак , Кечывийымат , Тулымат эскерыза . вара
 йӱдӱм тендамат сонарыш колтем . ( водывычыраҥге-влак кожганат , йӱкым
 пуат . опкын кая . )
    Тул . тый мылам ит сыре , Кечывий !
    Кечывий . огым . тый поро улат . лач осал кидыште орланет .
    Тул . а кушто поро озам муаш ? эх , тунам мый уло вием тудлан
 пуэм ыле .
    Кечывий . а тиде пӧртыштӧ ончыч кӧ илен ? вет його Опкын тидым
 садак шке чоҥен огыл .
    Тул . тыште ала-кунам ожно Айдеме - Чодыран таҥже - илен ? вара
 Опкын тудым поктен колтен да шке тарзыже-влак дене пырля илаш тӱҥалын .
    Кечывий . мыняр ойгым тудо мемнан кундемыш конден ! пален лий :
 тыйын озат шучко да осал . а Чодыран таҥже мыскараче да поро улмаш .
 тудо мемнан чодыраште кажне пушеҥгым шынден да ончен куштен , маныт .
 тудо чыла кайык ден янлыклан полша .
    Тул . шижам . иктаж - кунам тиде сурт Опкын мыйымат пытара .
    Кечывий . айда тугеже пырля куржаш ?
    Тул . ой , уке , ом керт . мый тудлан курымла дене пашам ышташ
 сӧренам ! кочмет шуэш ? ( кочкышым намия . )
    Кечывий ( налеш , кочкеш ) . тау , йолташем !
 **98**
    Тул ( ӧрын шогалеш ) . мыйым але иктат тыге лӱмден огыл ыле .
    Кечывий . мый тыйым тыге лӱмдаш тыҥалам , йолташем .
    Тул . тау тылат . тугеже мый кернак тылат йолташ лиям . теве ужат .
 эй , водывычыраҥге-влак ! ужыда , пычкемышалташ тӱҥалын ! кайыза сонарыш .
 ( водывычыраҥге-влак кожганат , окна гыч чоҥештен каят . )
    Кечывий . тылат Опкын сокшым пуа .
    Тул . мый шкат шокшо улам . а тый , Кечывий , эрыкыште улат !
 ( тӱкылтышым почеш . )
    Кечывий ( лектеш ) . тау йолташем . ӧндаламат ыле да когартен
 кертат .
    Тул . аца-ават дек кат . мыйым ит мондо . можыч , вашлийына эше .

    Кечывий ( ошкылеш ) . ом мондо , Тул шольым . чеверын . ( кая .)
           шовыч .
           кокымшо ужаш
           кумшо сӱрет
 икӱмше сӱретысе декораций . Мераҥ кудалеш , тудын почеш пыкше-пыкше
 сусыр Ошвуй ошкеда .
    Мераҥ . изишак чыталте , Ошвуй . вашке ме Элнет дек миен шуына .
    Ошвуй . вашкерак шуаш ыле .
    Мераҥ . ой ! ( верыштыже тӧрштыл налеш . ) ой-ой-ой !
    Ошвуй . мо лийыч ?
    Мераҥ . ой, йолем ! мый оптышыш логальым . ой !
    Ошвуй . чыталте , чечас мый тыйым утарем . ой ! ( шӱртньышыла камвозеш,
 угыч кынелеш , угыч камвозеш . )
    Мераҥ . тыйже мо лийыч , Ошвуй ?
    Ошвуй . оҥган оптышыш логальым . (тыгеат-тугеат лекташ толаша ,
 утлен ок керт . )
    Мераҥ . пытышна , коеш , Ошвуй .
    Ошвулй . шып ! колат , тышке ала-кӧ толеш .
 ыкшер тодышталтме йӱк шокта . Теркупш-Коча толеш , кармывоҥго-шляпажым
 кудашеш .
    Коча ( уэштеш ) . кузе сайын малышым ! ой , мо тыгай ? ( укш коклаш
 тӱткын онча . )
    Мераҥ . ой , йолем коршта . ӱтаре мыйым , Теркупш-кочай .
    Коча . чыталте , Шайык ! ( мераҥым утара , оптышым шуэн колта . )
 нӱ , ынде чымалт шке корнет дене да тетла шекланен кошт !
    Мераҥ . тау , Кочай . но тый эше Ошвуйланат полшо , тудат
 эҥгекыш верештын . ( кудалеш . )
    Коча . тиде моло огыл , Опкын оптышым шындыл коштын . вуйжылан толшаш .
 а куштырак Ошвуйжо ? ( вес вондер дек кая . )
    Ошвуй ( вийдымын ) . тиде тый улат , Кочай ? утаре мыйым .
    Коча . оҥгыжым кузе пеҥгыдын ыштен , керемет , лӱмып тылат
 йӧнештарен , коеш . тугеже , почешет поктылаш тӱҥалын ?
    + ошвуй ( кынелеш ) . тау поро еҥ !
    Коча . шого , шого , а тупетше мо лийын ? вӱр велыс . кӧ тыге
 озарланен ?
    Ошвуй . опкын дене вашпижаш логале . тудо кӱчшым керал шуктыш .
    Коча . чыталте , тыште корнышудо кушкеш . чечас ме тыйын
 сусыретым эмлена . ( шудым пога . пӱчкын , сусырышкыжо пышта . )
    Ошвуй . ой , тау вигак куштылгынрак чучо . но каенже он керт -
    йолем ок колышт .
 **99**
    Коча . тыланет , ужамат , юзо вӱд деч посна ок лий . каналте изиш ,
 а мый Элнет дек миен толам , вӱдым кондем .
    Ошвуй (возеш ) . полышетым нигунамат ом мондо , Кочай .
    Коча . кий , кий , теве мый тыйым укшер дене леведам . опкын ынже
 уж . ( леведеш да кая . ) ой , шулдыр йӱк шокта , ала-мо толеш .
 шылаш кӱлеш . ( шляпажым чия , койдымо лиеш . )
 ош йӱксӧ-влак чоҥештен толыт , Элнет сереш шинчыт , ӱдыр лийын шогалыт .
    ик ӱдыр . ончыза , ӱдыр-влак , могай мотор куэ-шамыч кушкӱн шогалыныт .
 чылт ош тувыран оръеҥла койыт .
    элнетын йӱкшӧ . тиде куэ огытыл тиде осал ю дене пушеҥгыш савырыме
 ӱдыр-влак . шучко Опкын нуным тыге ыштен , а эн моторжым - Кечывийым -
 пеленже наҥгаен .
    вес ӱдыр . поро Элнет , кузе тый нунылан полшен отыл ? але вара
 шыч чамане ?
    элнетын йӱкшӧ . арам ида титакле мыйым , йӱксӧ ӱдыр-влак ! мый
 кугу чодыраш каенам ыле , лач тудо жапыште Опкын осал пашажым
 ыштен шуктен .
    вес ӱдыр . тудо мемнамат икана шолышташ тӧчен ыле . шарнет , мемнам
 ӱтарен кодыметым ? тый мыланна ӱмырешлан полшышыч .ынде , осал вий
 толмым шижмеке , ме вигак йӱксӧ кайыкыш савырнен кертына . а Опкын
 мемнам нигунамат поктен ок шу .
    Элнетын йӱкшӧ . мыйын толкынем гӱжла да шыдын йӱклана . нуно мӱлам
 ойлат : опкынлан чодыраште оза лияш жап шукак кодын огыл . (ӱдыр
 лийын толын шогалеш . )
    ик ӱдыр . ме тыланет да куэ-влаклан ик мурым муралтена , йӧра .
 (ӱдыр-влак мурым авалтат . )
           корно воктен кушшо куэ
           азапланак вел йӧра .
           икте эрта - тодыл кая ,
           весе эрта - тодыл кая .
           тулыкеш кодып кушшо ӱдыр
           ойгыланак вел йӧра ,
           икте ончалеш - воштыл кая ,
           весе ончалеш - койдарен кая .
    Элнет . чыталтыза , куэ-влак ала-мо лийыныт . ужыда , лышташышт кузе
 чытыра ? (йӱк ылыжеш . ) опкын толеш . шылза , ӱдыр-влак !
 ыдыр-влак йӱксыш савырнен чоҥештен каят . Опкып толеш , Элнет воктен
                мландыш шинчеш
    Опкын (курныж сынан ) . таче шотан кече огыл . ала-могай шеремет
 оптыш-влакым кӱрышт кышкен , кечывий шылын куржып . ындыже йӱксӧ-влакат
 кӱчем деч ӱтлышт . кечываллан мом кочкашат , ом пале .
    Элнет . нигӧ тыйым ок йӧрате , Опкын , сут да осал улметлан .
 кӧн чонжо шем тул дене йӱла , тудо эртак шкетып лиеш .
    Опкын . лучо каласе , Элнет , кӧ мыйын оптышем гыч янлык-влакым
 луктын наҥгаен ? кечывий кушан шылын ?
    Элнет . поро чонан еҥ полшен нунылан . а тый сут да мыскынь улат.
    Опкын . порылык нерген кутырет ? ужмем ок шу тыгай-влакым !
 тыйымат ужмем ок шу ! тый кызыт нунылан полшет ? а шкеже азапыш
 логалат гын , тыланет кӧ полшаш тӱҥалеш ? нигӧ !
    Элнет . Mӱйын вием - порылыкышто . тый тидым нигунамат от умыло .
    Опкын . мый тыланда ӱчым шуктем !
    Элнет . ит моктане , Опкын . чыла калык тарвана гын , тӱтан
 мардеж ылыжеш . калык толкын тыйымат лупшал шуа .
 **100**
    Опкын . тый мыйым лӱдыктет ? мый садак ом лӱд . а тыланет ик
 пӧлекым ямдыленам . эше ужат , могай сай пӧлек . ха-ха-ха !
 ( чоҥештен кая . элнетат йомеш . )
    Коча (толеш , теркупшыжым налеш ) . опкын мом эше шонен луктын ?
 адакат шакше пашажым ыштылнеже . вашкерак Ошвуйлан полшаш кӱлеш .
 ( Элнет дек мия , шляпаж дене вӱдым кошталеш . ) тиде вӱд тудым
 тыманмеш йол ӱмбак шогалта . ( шекланен , пӱчӧ дек мия . )
    Ошвуй . тиде тый улат , Кочай ? пеш кужун коштыч .
    Коча . чыталте , чечас тылат вий пура . подыл юзо вӱдым .
    Ошвуй ( йӱэш ) . ой , чынак , уло вӱрем рвезештын шолаш тӱҥале .
    Коча . теве эше сусыретым йыгалтем . во-от тыге .
    Ошвуй ( кынелеш ) . тау , Кочай . тый кернак мыйым ӱтарышыч .
    Коча . йора , шеремет-керемет , тидын нерген кутыраш жап уке .
 Опкын кызыт моткочак чот сырыше . кечывий верч лӱдам . поктен ынже
 шу . тудланат пошаш кӱлеш .
    Ошвуй . а кӧ тугай Кечывий ?
    Коча . ик ӱдыр . тудым Опкын шолышт наҥгаен ыле .
    Ошвуй . кузе тудым кычал муашыже ?
    Коча . пасу шинчан , чодыра пылышап . муына . Опкынын илыме
 верже - Шӱйшӧ куп шеҥгелне .
    Ошвуй . шич , Кочай , ӱмбакем . мардеж деч писын кудал колтена .
 кечывийым муаш кӱлеш .
    Коча . нагунамат пӱчым кушкыж кудалыштын омыл . эсогыл самырыкем
 годымат . шичшаш гала ...
    Ошвуй ( лап лиеш . коча тупышкыжо шинчеш ) . шинчыч ? ( кынелеш . )
 йонан ?
    Коча . налын гына ик кудалте .
    Ошвуй (тарванен ) . пеҥгыдынрак шинче .
          ваштарешышт нойышо-ярныше Кечывий толеш .
    Кечывий . ой , кузе чот лӱдым !
    Ошвуй ( кок йола шогалеш ) . пырт тына келын сым кай . кӧ тый
 улат , мотор ӱдыр , кушко каяш лектынат ?
    Коча . Кечывий . тиде Кечывий . ме лачак тый декет каяш лектынна .
    Кечывий ( шыргыжеш ) . тау , йолташ-влак , монден огыдал улмаш .
    Коча . опкын тыйым колтен ?
    Кечывий . уке , мыйым Тул утарен . ынде тудлан Опкын йӱштӧшокшым
 ончыкта .
    Ошвуй . опкын мемнан почешна Тулым колтен кертеш . тунам уло
 чодыра йӱла .
    Коча . чыла илыш пыта . тугеже вашкерак Элнетлан шижтараш кӱлеш .
 кызыт тудо гына мыланна полшен кертеш .
    Кечывий . кайышна вашкерак Элнет деке .
    Ошвуй . тый ноенат , , Кечывий . шич ӱмбакем , мардеж деч писын
 кудал колтена . ( Кечывий пӱчӧ ӱмбак шинчеш . ) кайышна !
           шовыч .
           нылымше сӱрет
 кокымшо сӱретысе декораций . айдеме сыпан Опкын пӧртышкыжӧ пура .
    Опкын . хм ! вараш кармым ок кучо , маныт . а мый , Опкын , кас
 кочкыш деч посна кодым . мо тыгае - иктат уке ! эй ! тул ! тый кушто
 коштат , арам логар ! '
    Тул ( койылалта ) . мый тыште улам , оза !
    Опкын . кушто Кечывий ? ойло !
 **101**
    Тул . ом пале . тудо пычкемыш нӧрепыште ыле , решотка шеҥгелне .
    Опкын ( сырен куржталеш ) . а кызыт кушто ?
    Тул . ом пале . мый маленам .
    Опкын . арам логар . мый тыйын шӱетым пӱтыралам ! ( тул деке сырен
 мия , Тул шолгым йымак пурен кая . ) лек !
    Тул . ом лек !
    Опкын . вуетым лаштыртем . ( кидшым тулотыш чыкаш толаша ,
 трук шупшылеш . ) ах , тый , мыйым когартынет ? вӱдеш тӱнчыктарем !
    Тул ( лектеш ) . мый титакан омыл , оза ! можыч , тарзет-влак
 Кечывийым луктын колтеныт ?
    Опкын ( шоналтен ) . нунат тый гаетак арам логар улыт . а ну ,
 ойлыза , кӧ Кечывийым луктын колтен ? ( волывычыраҥге-влакым лупша ,
 нунышт , йыҥысен , окна гыч чоҥештен лектын каят . )
    Тул . ужат , оза , кузе нуно тый дечет лӱдыт ? тыгеже титакышт нунынак .
    Опкын , шып лий ! верет гыч ит кожгане ! а мый Кечывийым поктен каем .
 элнетланат ӱчым шуктем ! ( курныжыш савырнен чоҥештен кая . )
    Тул . тетла мыламат тиде пӧртышто кодас ок лий . чеверын , Опкын !
 ( куржеш . )
          пычкемышалтеш . икымше сӱретысе декораций . волгалтеш .
    Опкын ( Элнет ӱмбалне пӧрдеш , кӱчыштыжӧ - шем кӱ ) . Элнет !
 каласе , Кечывий кушан шылын ? тый палет , каласе !
    Элнетын йӱкшӧ . мый нимат ом пале , кай тышечын , Опкын !
    Опкын . тый чыла палет . от каласе гын , вӱд корнетым шӱйшӧ
 купыш савырем да тый тушан тӱнчыген колет .
    Елнет . арам лӱдыктылат . палем гынат , Кечывий нерген ик
 мутымат он ойло ыле .
    Опкын . мый тудым садак муам ! а тылат теве мыйын пӧлекем !
 нал ! ( кӱм шуа да оҥырешлен чоҥешта . йырваш ер-влак лийыт . )
    Элнетын йӱкшӧ . ой , кузе вачемым темда . йолташ-влак ,
 кушто улыда ? полшыза !
 йӱк эркын-эркын лыплана . Ошвуй толеш . тудын ӱмбалне Кечывий ден
 Коча шинчат . чарналтат , мландыш тӧрштен волат .
    Ошвуй . мыят каналтышаш .
    Коча . тыште Элнет мӱндыр огыл .
    Ошвуй . каена тугеже .
    Коча . каена веле . ошкылшыла , изишак кап-кылем лыпландарем ,
 уке гын , тӱҥшыла веле чучеш .
 трук уло чодырам йӱк-йӱан авалта . ур тӧрштен толеш . кычкыра :
 "тул ! тул ! " .  почешыже Мераҥ кудалеш : " утаралтса ! тул ! "
 рывыж чымыкта : " мемнан почеш Тул покта , шылза ! "
    Коча . янлык-влак кудалыт гын , кернак , азап ! опкын мемнам
 ончылтен .
    Кечывий . йолташ-влак , айста Элнет деке куржына . тудо гына
 Тулым лыпландарен кертеш . ( чыланат куржыт . )
    Коча . айдеме тул деч посна илен ок керт . но кунам тул осал
 кидыш логалеш , кугу азапым ыштен кертеш .
    Кечывий . шогалза ! ончыза , ер. Ондак тыште нимогай ерат уке
 ыльыс ! ( чыланат шогалыт . )
    Коча . тушто эше ик ер коеш . мо тугай ? ( умбакыже каят . )
    Ошвуй . адакат ер . Моткоч шуко ер .
    Коча . векат , Элнет эҥгекыш логалын . тиде , шижам , Элнет
 уныкамын вӱдшӧ .
 **102**
    Кечывий . шыпрак лийза ! колыштса , Элнет нелын шӱла . тудын
 йыҥысымыже шокта . ( чыланат Элнет серыш куржын мият , сукен шинчыт . )
    Коча . мо лийынат , уныкам ?
    Элнетын йӱкшӧ . полшыза , мылам моткоч неле ...
    Кечывий . чыла раш . тыйым Опкын пытараш шонен . ( эҥерыш камвочшо
 кӱм налын кышкат . пӱчӧ тудым йолжо дене тыгыдемда. )
    Элнет (канде вургеман ӱдыр лийын шогалеш ) . ой , кузе чонемлан
 куштылго лийын кайыш . шӱлашта ласка . кечывий , тый эрыкыште улат ?
    Коча . Элнет уныкам , чодыранам утараш кӱлеш . тышке Тул толеш .
 тудым тый гына чарен шогалтен кертат . (тул толын лектеш , шогалеш . )
    Тул . Кечывий ! мый тыйым муым . ( Элнетым ужеш . ) тыят тыште
 улат , Элнет ? ( тудын дек тарвана . )
    Элнет . шогал , ушдымо ! шогал , манам !
    Тул (чарналта ) . Элнет , чамане !
    Элнет ( тул йыр толкынлаж дене лӱшка ) .
           мале , мале , пӱсӧ Тул ,
           лӱдыктымем огеш кӱл .
           толкынем ден эрелан
           лыпландарен мый кертам .
    Тул .чамане мыйым , Элнет ! мый колем ! ( камвозеш . )
    Кечывий . Элнет , ит пушт тудым ! тудо мыйын илышем утарен коден .
    Элнет . тыйым утарен ? тугеже тудын чоныштыжо поро сескем
 ылыжын ?
    Кечывий . тул , чынжымак , поро да мутым колыштшо , тудо шканже
 поро озам кычалеш .
    Элнет . йӧра , тугеже мый тылат илышым пӧлеклем . но иктаж гана
 чодыраште ораде койышетым ончыктет гын , курымешлан малаш пыштем .
    Тул . Элнет , мый эреак тыйым колышташ тӱҥалам .
    Элнет . йора . а ынде - чеверын ! мыланем кудышкем-серышкем
 пӧртылман . ( кая .)
    Кечывий . а ынде мыйын йолташ ӱдырем-влакым утарыме нерген
 шоналтыман . ( куэ-влакым шыматен вӱчка . )
    Ошвуй . опкыным сеҥаш кӱлеш .
    Коча . кузе тудым сеҥашыже ?
    Тул . мый тыланда полшен кертам .
    Кечывий . чыталтыза , куэ-влак чытырат . колыда , Опкын тышке
 толеш . (йӱк-йӱан , кӱдырчӧ шергылтеш . )
    Коча . чыланат мыйын теркупшем йымак шогалза ! (шляпажым нӧлталеш ,
 чыланат тушко шогалыт , йомыт . тул гына кодеш . )
    Опкын ( чоҥештен толын вола , айдеме сыным налеш ) . тул ,
 тый мом тыште ыштылат ? молан мӧҥгӧ гыч каенат ?
    Тул . мый Кечывийым кычалынам , оза .
    Опкын . мыйын оръеҥем кычалынат ? пеш сай ! муынат вара ?
    Тул . эше уке .
    Опкын . а Элнетысе шем кӱм кӧ шалатылын ? кӧ Элнетым утарен ?
    Тул . ом пале .
    Опкын . тый ала-мом шылтет . чыным каласет гын , мый тыйым
 шер теммешкет пукшем . куэ пум кочмет шуэш ?
    Тул. шуэш .
    Опкын . теве нине куэ-влак тыйын кочкышет улыт . ( куэ-ӱдыр-
 влакым ончыкта . )
    Тул . нинышт айдеме улытыс !
 **103**
    Опкын . ах , теве кузе ! тый мыйын шӱдӱмем ынет шукто ? да мый
 тыйым ... ( тошка . )
    Тул . намысет шкендым ынже пушт , сут логар ! мый лучо тыйын
 шулдыретым кочкам ! ( ойып ылыжеш , Опкынын шулдырлажым авалта -
 шулдыржо йӱлен кая . )
    Опкын . ӧраде ! чарне ! мом тый ыштышыч ? шулдырем ! мый шулдыр
 деч посна колем !
    Коча ( теркупшым налеш ) . туге , ынде тылат илыш пытыш , Опкын !
 чеверласен код !
    Опкин ( воштылеш ) . але вара тый , шӱйшӧ терысвоҥго , мыйым
 пытарынет ?
    Коча . ончылгоч ит куане , Опкын ! ( кечывий ден Ошвуй лектын
 шогалыт ?
    Опкын . кечывий ! тол-ян тышке , шотдымо ӱдыр ! мый тыйым пуштам !
 ( кечывий дек кержалтнеже , но тыгодым тудын вак Ошвуй тӧршта ,
 тупышкыжо тӱкыжым кералеш . )
    Ошвуй . теве тылат ! ( кӱшкӧ нӧлталеш . )
    Опкын . ошвуй , колто ! чамане мыйым !
    Коча . чодыра эҥер , толкыналт , толкыналт , тол тыш волгалт !
           Элнет-ӱдыр куржын толеш .
    Элнет . те мыйым ӱжында ?
    Кечывий . каласе, Элнет , Опкын шке шакше пашажлан кузе мутым
 кучышаш ? мый гын тудым Шӱйшӧ купыш кудалташ темлем .
    Элнет . келшем . купыш !
    Ошвуй . мый тендан шӱдымым шукташ рат улам . ( шӱйшӧ куп деке
 кудалеш , чыланат Ошвуй почеш каят . )
    Опкын . тул , полшо ! элнет , утаре ! кечывий , шӱмбелем , нелеш ит
 нал ! ( чыланат савырнен шогалыт . )
    Кечывий . кудалте тудым , Ошвуй !
    Опкын . пуштам ! ӱчым шуктем ! ужмем ок шу !
           Ошвуй тудым купыш кудалта .
    Ошвуй . кӱ гаяк вик пундашке кайыш .
    Коча . эсогыл ужава-влакат лӱдмышт дене шыпланышт .
    Элнет . ынде , Опкынын пытымекше , мый нине куэ-влаклан айдеме
 илышым пӧртылтен кертам . ( куэ-влак деке мия , толкын-кидшым рӱзалта . )
           кайык-шамыч , мурыза !
           кайык-шамыч , шӱшкыза !
           пиална пеледше манын ,
           келшымашым моктыза !
           кыдырчӧ , виян рашкалте -
           помӱжалтса , ӱдыр-влак !
           опкын дене кредалмаште
           сеҥыш чын вийна садак !
 кӱдырчӧ кӱдырта . куэ-влак йомыт , олмешышт ӱдыр-шамыч кынел шогалыт ,
 чыланат Кечывий ден Элнетым ӧндалыт .
    Тул . кузе нуно куанен моштат . могай тыште сай да весела !
    Ӱдыр-влак . курымеш тыйым она мондо , Юзо Элнет ! ( эҥерыш
 пеледыш аршашым колтат . )
    Кечывий ( ош пеледыш аршашым Ошвуйын тӱкышкыжӧ чикта ) . а тиде
 тылат мый дечем пӧлек лиеш !
    Ошвуй . мый тыйым эре шарнаш тӱҥалам , Кечывий .
    Коча . ӱдыр-влак , чеверласыме лӱмеш ик мурым йоҥгалтарыза .
 тек мемнан йолташна-влак тӱшкан колыштыт .
    Ӱдыр . муралте , Кечывий , тӱҥал !
 **104**
    Кечывий . муралтена , ӱдыр-влак ! ( мураш тӱҥалеш , чылан авалтат .
 эн покшелне Ошвуй , Элнет , Коча да Тул шогат . )
           куку мура куэрлаште ,
           муро йӱкшӧ тыш шокта .
           муро йӱкшӧ тыш шокта да
           мемнан чоным лывырта .
           шӱшпык шӱшка ломберлаште ,
           муро йӱкшӧ тыш шокта .
           муро йӱкшӧ тыш шокта да
           мемнан чоным лывырта .
           чинче йӱла кечыла ,
           кече йӱла чӱнчыла .
           мемнан чонна йӱлалеш
           шӱмбел йолташна лӱмеш .
    Элнет . могай сай муро ! тау , ӱдыр-влак ! да чеверын кодса -
 мыйым мужыр серем вуча . ида мондо мыйым ! ( кидшым рӱзалта , канде
 тасмашке савырна да каен йомеш . )
    Чыланат . чеверын , Юзо эҥер ! ме тыйым нигунамат огына мондо !
    Ошвуй . мыламат каяш жап . чеверын !
    Чылан . чеверын , Ошвуй ! ( кидым рӱзат . Ошвуй Элнет дек мия ,
 вӱдым йӱэш , вара тудын серешыже вийнен шогалеш . )
    Коча . мыламат шке корнем дене ошкылман . ынде шочмо-кушмо кудышкем
 каем . вет жапыштыже Опкын тиде пӧртым мый дечем поген налын ыле . тул,
 тый мый денем пырля илаш кӧнет ?
    Тул . кӧнем . чеверын , йолташ-влак !
    Чылан . чеверын !
    сем йоҥга . сценыште Йошкар-Олан кызытсе гербше коеш .
    Кечывий . а мыланем Элнет дене чеверласаш пеш йӧсӧ . но чеверласаш
 кӱлеш ! ӱдыр-влак !
 кечывий да ӱдыр-влак савырнат , кидым рӱзат . ӱмбалне , Элнет серыште ,
 сӱрет конча : эҥер пӱчӧ да тул кыэмалтшыла шогат .
    Кечывий да ӱдыр-влак . чеверын , йолташ-влак !
                   Вячеслав Абукаев-эмгак кусарен .

 99 тобик
 ( Ончыко 1990 : 6 ) **105**
 ойлымаш
 Виктор Газетов
    Марпа кува шымлӱ ийым эрталтен . ынде палынак шоҥгемын : эркын
 ошкылеш , шӱргыжӧ чот куптырген , ӱпшӧ чалемын , пӱйжат кодын огыл .
 кӱлеш годым кевытыш миен толешат , моло жапшым мӧҥгыштак эртара .
 пачерыштыже коктын илат : шкеже да Тобик лӱман пийже . Тобик
 овчарка тукымжак огыл тынат , капше кугу , шемалгырак тупан , суп
 оҥан , чымен шогалтыме гай кошар пылышан , кӱжго почан .
    пийым кажне кечын уремыш лукман . тиде сомыл денат сурт оза шкеак
 кошто . икана Марпа куван тазалыкше начаремат , Тобикым уремыш шкетшым
 колтыш . кастене тудо мӧҥгеш тольо , омсам удыралын почаш йодо .
    Ынде кажне кечын пий кудывечыште шкет коштеш . кужу жап тыге шуйныш ,
 но икана Тобик йӱдлан ыш тол .
    кас мучко кува йолташыжым вучыш , кудывечышкат уэш-пачаш лектын
 ончышто , лӱмжӧ денат кычкырен кошто , но арам . вес кечынат Тобикым
 пошкудо кудывечылаште шекланыш , но йӧратыме пийжым ыш му . кумшо
 кечынже кычалмымат чарныш , шинчавӱд йӧре , ойгырен , мӧҥгыштыжак
 тошкышто . кас велеш омса шеҥгелне Товикын йӱкшӧ гай шоктыш . тунамак
 миен почын колтыш - Тобикым ужо .
    Пуро , пуро , пагалымем , - поро кумыл дене шоҥго ӱдырамаш пелештыш .
    Пачерыш пӧръеҥ икшыве пурен шогале , пийым чылвыр гыч мучыштарыш .
    - Тобикем кум кече годсек укеат , озадыме пийым погышо-влак
 наҥгаеныт , шонышым . кузе тендан кидыш логалын ? кузе чылвырлен
 кертында , тудо вет еҥым лишкыжат ок намие ? пеш йывыртен ойла кува .
    - кудывечыште тора гычак тудлан кампеткын кышкенам . вара лишкыжак
 мияш тӱҥальым . тыге ме палыме лийна , пырля кошташ тӱҥална . Эреак
 мыйым тендан пӧрт могырыш шупшеш . молгунам тудын почешыже каен омыл ,
 эртак шкенан деке  пуртенам . таче тудын почешыже ошкыльымат , омсада
 ончык конден шогалтыш , - каласкален пуыш йоча .
    - лӱметше кузе ?
    - Миша .
    - Миша , айда шоналтена , ончыкыжым кузе ыштена ? ынде те Тобик
 дене палыме улыда , ала тудым кудывечыште кондышташ кӧнет ыле . тунам
 мылам тудын верч каньысырланаш ок перне .
    - йора , тыгай сомылым шукташ мый ямде улам , - куаныш рвезе .
    тиддеч вара Миша ден Тобик эшеат татун илаш тӱҥальыч . кажне кечын
 кудывечыште вашлийыт , пырля юарлат , модыт . кастене тудым мӧҥгышкыжӧ
 намиен кода .
    - икана Миша мӧҥгыштӧ шинчылтеш ыле . кенета Тобикын йӱкшым кольй .
 омсам миен почо .
    - о-о , Тобик толын ! пуро , пуро .
    йолташыже опталтыме йӱкым пуышат , моҥгеш лекте , Миша ӱмбак ончале .
 ала-куш ӱжмыжым рвезе умылыш .
    - вучалте , мый чиен лектам .
    нуно тыманмеш Марпа куван пачерышкыже миен шуыч .
    - Миша , тыйым ужын кондас Тобикым колтышым . тылат ик сомылым
 ыштыктынем . ала аптекыш миен толат ыле ?
    теве врачын пуымо кагаз , теве окса .
    - айда пырля коштын толына , - пий ӱмбаке ончалеш йоча .
 **106**
    аптекыш миен шумеке , Тобик уремеш кодо . Миша , кӱлеш эмым налын ,
 тудым целлофан пакетыш пӱтыӱрал пыштыш , ӱремыш лекте . тобик
 изи рвезын , кидыште улшо пӱтыркажым ӱпшыч ончыш , вара тудым ,
 пурлын , шкеж деке шупшыльо .
    - мом толашет ? - трукышто ыш умыло Миша . - шке наҥгайынет мо ?
 туге гын , на кучо .
    - Тобик , пакетым эплын гына умшашкыже ишен , мӧҥгӧ велыш тарвана .
 пачерыш толын шумешке , ик ганат ок мучыштаре .
    - ковай , эмым аптека гыч мый налын луктым , а мӧҥгыш Тобик нумал
 кондыш , - умылтара Миша .
    - коктынат те молодец улыда , - икшывым вуйжо гыч ниялтыш шоҥго
 ӱдырамаш .

 100 эрге
 ( Ончыко 1990 : 6 ) **106**
 Петр Апкаев
 ойлымаш
    кырлян ачажын сурт гыч лектын кайымылан ик ият шуэш . рвезе
 тӱҥалтыш жапыште шӱлыкан кошто . кызытат , ӱке-уке да , ачаж нерген
 ойганен соналта . ынде суртышто пӧръеҥ кидлык тыгыде паша лу ийым
 темыше Кырля кидыш логале : печыште рожым петыркала , пум шелыштеш ,
 кӱзым шума . пашам йӧратыме койышыжо , кугырак-влак ойлымо гыч ,
 ачаж деч куснен .
    ача кайымеке , пошкудо-влак тудын нерген тӱрлӱм ойлыштыч . иктыже
 тыге малдале : " тора мландыш кужу оксам кычал каен " . весыже :
 "анят , эш илыш шот укелан шикшалтын " .
    пытартыш жапыште изиш черлырак ава гына нимом ок ойло . кырля мо
 шарна , ача-ава коклаште тыгай-тугайым ужын огыл . нуно коктынат
 ласкан гына койыныт .
    тачат , семынже эртышым пургед шинчен , ик шонымашке шуо : пӧрт
 тоштемын , сурт-оралте пӧръеҥ кидым йодеш . ачий , векат , тидлан
 лийын , окса ышташ каен . но тунамак Кырлян кумылжо  вашталте .
 молан ача идалык жапыште ик серышымат колтен огыл ? аваж деч тидын
 нерген шуко гана пален налаш шонен , но ала-молан айманен , йодышташ
 оккӱллан шотлен .
    сурт-оралте манмаште , Кырля весымат шоналтыш . теве мом . ял
 пытартыш жапыште сылнешташ тӱҥалын . салтак гыч толшо-влакат ончычсо
 семын ӧрдыжкӧ огыт кае . теве шукерте огыл Йогор Васли ӱдырым нале .
 колхоз у ешлан пачерым пӱыш .
    ик кечын ава нелын черланыш . пошкудо-влак тидым вашке пален нальыч .
 икте почеш весе пурен лектыт . икана колхоз вуйлатыше Арсланов фельдшер
 дене пырля шке тольо . кырлян аважым больницыш ужатен колташ полшыш ,
 вара рвезе воктек шинчын , эплын йодо :
    - школ пеленсе интернатыште илаш келшет ?
    - а вольыкым кӧ ончаш тӱҥалеш ? - кырля йодо .
    - шоналтена ...
    - ида коляне , Владимир Арсланович , полшена , - коклаш пурыш
 пошкудо вате . - рвезе-влакат толаш тӱҥалыт .
    колхоз вуйлатыше , чеверласен , шке пашаж дене уремыш ошкыльо .
    пошкудо-влакат , толын кошташ сӧрен , мӧҥган .мӧҥгышкышт лектын
 кайышт .
    кастене шкенын шинчымыз годым Кырлялап йокрок лие . аважын кийыме
 верым тӧрлаш тӱҥалын ыле , кенета кӱпчык йымач серыш калта-влак кӱвар
 ӱмбак лектын возыч . икте , весе , кумшо ... мо тыгай ?
 **107**
 кырля ӧрӧ . кӧ возен ? кидше палыме гай коеш . ик калтаж гыч серышым
 лукто . лудаш тӱҥале :
    "поро кече , Марина ! салам лийже , Кырля эргым ! тендам кудалтен
 кайӱмемлан ынде вашке талукат лиеш . первый кечылаште возыде илаш
 тӧчышым , а вара шым чыте ... "
    серыш рвезылан ала-мо семын шергын чучын колтыш . шинчажат
 вӱдыжгыш . тудо умбакыже лудес .
    " ынде омат ушештаре , мыняр серышым колтымем . возем - арам ,
 ик вашмутат уке . чот вуеш налынат , конешне , чот . а мый гӱн шкемым
 тунамше ораде койышемлан вурсем ..."
    кырля адак чарналтыш . шинчавӱд дене пырля неле комылям нелме гай
 шӱлалтыш . вара мумо серышым мучаш марте лудын  лекте .
    ик жап тарваныде шинча . ушыштыжо шонымаш пӧрдеш : " ачий йоҥылышым
 умылен . а мо лийынже ? а авай ? ачийын ик серышыжланат вашмутым пуэн
 огыл . молан мыланем нимом ойлен огыл ? а пошкудо-влаклан ? ала уто мут
 лекме деч шекланен ? "
    кырля верже гыч писын тарваныш . кагазеш возен шындыш : " ачий ,
 писын тол . авай больницыште . кырля " . адресан калташ серышым пыштен ,
 почтыш лектын куржо .

 101 пагалыме лудшо йолташ-влак !
 ( Ончыко 1990 : 6 ) **107**
    кӧ эше 1991 ийысе " ончыко " журналлан подпискым
 ыштен шуктен огыл , тудо тидым Марий республика
 кӧргыштӧ 22 февраль марте , а республика деч ӧрдыжтӧ
 15 февраль марте ышта гын , мемнан изданийым 2-шо
 номер гыч налаш тӱҥалеш .
    налза , лудса марий журналым !
        * * *
    мемнан редакцийыш шуко еҥ " Ончыкым " жапыштыже
 налын огына керт манын воза . ушештарена :
 журналым подписчик-влаклан редакций ок колто , тиде
 сомылым связь пашаеҥ-влак шуктат . шандене ты йодышым
 эн ончыч верысе связь отделенийыште рашемдыман ,
 шот ок лек гын , тыгай адрес дене возен колтыман :
 424000 , Марий ССР , Йошкар-Ола , Совет урем ,
 138 , республикысе связьын производственно-технический
 управленийже .
 Редакций .

 102 шочмо тувыр
 ( Ончыко 1990 : 4 ) **3**
 роман гыч ужаш
 Вячеслав Абукаев-Эмгак
                        13
    кӱжгӧ шӱман айдеме тиде Петроп . шомакым тарвата , а умбакыже
 нимогай кыл-шӱртым шке семынже ок шуйо . кызытат тюрьма нерген
 мут лекте да шкеже вигак выньыкым кучен шинче , " эх " да " ах "
 шоктен , капшым лупшаш пиже . тыгодымак Гришалан " а ну , ешаре-я
 шокшым ! " манеш . лӧка гыч волен , корка тич вӱдым кошталын ,
 капшым чывылта , угыч кӱза , ӱгыч почка . тыгодымак мончажымат , шоҥго
 аважымат моктал тыде  ок чыте .
    Гриша нойыш . вуйжылан вуж-ж веле чучеш . ала пел кленча
 йошкар арака темдале , ала монча шокшо аҥыртыш , ала " эвлес " да "
 тюрьма " манме мут-влак тудым улныктышт . мо гынат , ик гана выньык дене
 пеле-пуле почкалтен волыш , Петроп ешарен полшашат лие - тореш-ландыш .
 капшым кыдач-покшеч шовынан мушкыш дене йыгалтыш , вуйжым шампунь
 вӱдеш йытырайыш да , озам вучыде , чывылген , монча ончыко лекте .
    - тушто кок пар трусик-майке . кеч-кудыжым чий , - каласен ужатыш
 оза .
    - мый яндарым веле чиен толынам , - шоктыш омса вошт .
    шӱлалтен шинчыш . теҥгылыште , чынак , мужыр тувыр-йолаш кия .
 иктыж ӱмбач солыкым нале , ӱштылтӧ . шке вургемжымак чиен лекте .
 тиде гана , утыжым тургыжланыде , пӧртыш кайыш . " а вет сай
 ӱдырамаш тиде Наташа , мом тудо ватым шонен коштам ? - трук кӱчык
 поманже ушыш толеш . - ораде ! - тунамак шкенжым кидыш налеш . - вот
 подылмет вуйым кузе пудырата ... тетла йӧршын огым ! "
    верандыште лампычке йӱла . ӱмыр . Петроп толмеш тыштак шинчаш
 лие . " монча деч вара кок шагат тамакым шупшман огыл " манмым
 пеш пала , монча гыч лекмыж еда шарналта , но шкенжым ик ганат
 кучен ок керт . кызытат пижыктыш .
    пӧрт омса почылтмо йӱк адак тудым уло капге чытырыктыш , теве-
 теве кид гыч тамак ыш камвоч . кӧ лектеш - савырнен ыш ончал .
    с легким паром ! пуйто чынакак тупышко эн куштылго да леве
 южым пуале Наташа .
  **4**
    - тау , - савырҥыде , эплын нелештыш Гриша .
    Наташа , воктечше тошкалын , халат урвалтыж дене тудын вачыш
 йыгалт , ӱдык вола .
    пӧрт гыч тетла лекше уке .
    - ленук ойлен ок пу ? - вуйым нӧлтале Гриша .
    Наташан йӱлышӧ шинчажым ужо . но могай тудо - ойган , шӱлыкан ,
 шыде але тугаяк йомартле - умылен ыш керт .
    - Лена ? хм ! - ӧкым шыргыжале ӱдырамаш , ик тошкалтышлан
 волыш , йолышкыжо туштак шинчыше шулышан калошым шурале , рвезым
 онча . - мый шке ойлен ом керт мо ?
    - + наташа ! - шекланен колтыш Гриша .
    - кузе вара йӧратыме Люсикетше дене илышет ? нигузе умылаш ок лий
 нине ӱдырамаш-влакым .
    - ме огына иле .
    - ну-у ? койдарен шуйдарыш Наташа . - чаманем тендам ,
 чаманем , корреспондент йолташ .
    - воштыл , воштыл . уна , ачат лектеш , кай содор ! - монча омса
 йӱкым колын , нурт лие рвезе .
    - а мо лӱдыч ? чечас воктекет пурен шинчам теве . да ӧндалам , -
 Наташа , тошкалтыш гыч волен , веранда онсам почын лекте . -
 мончаште шокшыжым кодышыч вара ? - кудывечыште шоктыш .
    - эр марте пурен кертыда . уф ! - толын пурыш Петроп .
    - могырет каныже !
    - тау . а тый монча почеш мо тыште шинчет ? айда , айда .
 самырык годым шкем от переге гын , вескана почеш кодат . тунам кынервуйым
 керек-мыняр нураш тӧчӧ , садак ...
    сурт оза вате-влак пуйто чынжымак эн шерге унаштым вученыт да теве
 ынде вучен шуктеныт : ӱстембал тич могай гына кочкышым поген огытыл .
 коктынат коҥга деч ӱстел дек кыч-куч веле куржалыт . ленук огеш кой .
    - те мончашкыже ынеда кае мо ? омсадӱр койкыш суйнен возо оза . -
 - воч , Гриша , уна , диваныш каналте .
    - тау , мый монча деч вара кийылтмаш уке .
    мыняр йодыч гынат , рвезе диваныш ыш воч . коҥга воктен пӱкеныш
 райгазетым кучен шинче .
    - мончаш , кӱлеш гын , эрлат олтена . тунарак пурымо шуэш гын ,
 пелйӱд деч варат чывылген лекташ лиеш , - ойла Меҥыза .
    - ну-ну , кугунрак каре теве , - Петроп шижтара . - ават колеш
 гын , пурта тыйым пелйӱд деч вара . пелйыд деч вара монча
 кува-кугыза-влак гына пурат , - шыргыжеш , Гришам ончалеш .
    Наташа пурыш .
    - пурто Ленукетым ялысе мончаш , темла ача .
    - таче тудо ала-мо тыгай , коҥга пусакше гычат ок лек , - манеш
 изи коваже . - огешат ойласе . черланенак отыл , Ленук ?
    - уке , - эпле йӱк шоктыш .
    " огыт пале , - семынже шоналтыш Гриша . - молодец , Ленук ! "
    - Гриша чӱчӱ деч аптыранышыч мо ? - уэш йодеш Меҥыза .
    шӱмлан чодырик чучеш : " ала лӱмын палыдымыла койыт ? "
    - Гриша эргым - шӱрым волтышыла , ойла Меҥыза , - эргым
 манмылан ит сыре адак . ялыште тугай вет . йотшо , пошкудыжо ,
 шкендынже - виге эргым да ӱдырем . Ленук теве уныкам , да йылмемат ок
 савырне уныка манаш . Ленук ӱдырем - и все ! а вот аважым ӱдырем манме
 врема эртен чай . эртак лӱмжӧ дене ойлем .
    - пеш кужун лыгыртатет , - манеш Петроп . - монча деч вара ме
 йолашым ужалаш ынена кай .
    - ай , шуат , - ок чарне оза вате . - Гриша эргым , ешан ,
 икшыван улат , маннем ыле .
    - Гриша газетым лудмо амал дене чурийжым пеле петырен шинча .
 кокыралтыш . воктечше Наташа эртен кайыш .
 **5**
    - ане . улалтеш .
    - икшыветше шуко ? олаште такше шуко огыт ыште .
    - коктын улыт .
    чарша шойылно Наташа кокыралтыш .
    - айда , кожгане , - ӱдыржылан пелештыш . - ме пурен толына , -
 коҥла йымалан вӱдылкам ишыктен , лекте Наташа .
    Ленукшым кид гыч вӱдалтен . тудыжо вуйым сакен - Гриша век ок ончо .
    - кужунак ида кий , кочкаш шуын ! - шижтарыш ава .
    Ленук ден аваже лектын ышт шу , пӧртӧнчыл омса йӱк шоктыш .
 тунамак ала-кӧн йол йӱкшат шергылте . омса почылто , да тушто
 милиционер вургеман иктаж кумло вич ияшрак еҥ койылалтыш .
    - лие-эш ?
    чылан йӱк велыш ончальыч .
    Лена , вурт тарванен , аваж кид гыч мучыштыш , тыш-туш ончале ,
 ончыч кочаж дек лупшалтнеже ыле чай , но койко велыш ик-кок ошкылым
 ыштыш ма , уке - кочаже пырдыж воктенак кия - угыч пӧртым шерын лекте ,
 кова-влак коктынат умбалне улыт . тунам тудо , нигуш  пураш ӧрын ,
 йыҥысалтен , Гриша дек толын пызныш , кидше гыч руалтыш .
    - Гриша чӱчӱ , мыйым тудлан ит пу-у !
    тиде сӱрет пешак веселан " лиеш ? " манын пурен шогалше
 милиционерым веле огыл , а уло ешым ӧрыктарыш . Гриша шкат тыгайым
 вучен огыл . газетым пулвуйыш волтен колтышат , я Ленукым , яваш-ваш
 шогышо Наташа ден милиционерым ончале . шижеш : чурийже тудынат
 Наташан семынак я ошемеш , я йошкарга . коҥга шеҥгелне кӱмыж-совлам
 мурыктылшо Шымавий коват ончык эртыш . меҥыза ден марийже толшо еҥым
 огыл , а уныкаштым эскерат .
    - эрте , эрте , Леонид Ионыч ! - сурт оза первыяк мутым лукто ,
 ончалтышыжым омсадӱрыш виктарыш .
    - поро кас ! - йонычын йӱкшӧ вик вашталте .
    - эрте ончык , лач ӱстел погымылан толынат , вурсен ор кошт улмаш !
 - йӱштын мане Меҥыза .
    - Ионыч ... Ионыч ... участковый милиционер ... - Гришан вуйышто
 шомак пӧрдеш . - теве кӧ Иван-Эвлесын армийыште улмыж годым тудын
 оръеҥже дек коDтын улмаш . оҥай , кушто кызыт тудо ӱдыр ? "
    Ийныч омсадӱр пӱкеныш  верланыш .
    - унадат улмаш , - ыштале .
    - уло . унанат уло . ола гычак , - шоктыш Меҥыза .
    Наташа , толын , Ленам кид гыч вӱдалтышат , виеш гаяк омсаш
 шӱдырен наҥгайыш .
    суртышто шыпланышт .
    - м-мый... - Картузым кормыжтылеш Ионыч , толын пурымо
 годсо веселалыкше ӱштыл кудалтымыла йомо . - теҥгече Эвлес дене лийым ...
    - пуренам мый таче тудын дек , - шоктыш Меҥыза .
    шымавий шаҥге кузе толын шогале , тугак ок тарване . кидышкыже
 лопка тарелкам кучен , вачыгочшо солык кеча , шкеже омса велыш
 пырт тайналтен да шинчажымат пыч ок ыште .
    - м-мый ... тудым арален налме лӱмеш прошенийым возынем ... -
 Йоныч йӧндымын кутыра .
    - тынарышке шуктымеке ынде ... - келесырынрак мане Меҥыза .
    - тыгай прошенийжым , Леонид Ионыч , палет , могай ийыштак
 возыман ыле ? - трук кынел шинче Петроп .
    - могайыште ? ... -  милиционер сурт озам аптыранен ончале . - а-а ,
 первый случай годым , маннеда ? но мый ту историйым ом пале ...
 а кызыт , мыйын нелтык , чылажат положительно савырнен кертеш ,
 - шуя . -  мый тиде показаний деч тӱрыс шӧрлем . да мый тугакшат
 ик мутымат
 **6**
 ом лук ыле , тудо вет шке звонитлен . а теҥгечыже ... нимо осалат
 лийын огыл . угловный паша пӱтынек петырналтеш , но ...
    - " но " - жат уло , коеш ? - Петроп йодо .
    - уке , мый тиде так гына ... но паледа , Петр Петрович , тудлан ик
 профилактикым эртараш кӱлеш .
    - профилактикым ? могай тугай профилактикым ?
    - кутыраш кӱлеш тудын дене . уш-акылже йотке шуктен . а тидым те
 гына ыштен кертыда . тудо , паледа ... вот мо , Петр Петрович ,
 мыланна ты шотышто коктын посна кутыраш кӱлеш .
    - мыйын суртышто секрет уке .
    - м-м ... унадаже ... секрет огыл гын , хе-хе , могай сомыл дене ?
    - ӱна сомыл дене коштеш мо ? уна унала толеш , - чоян рашемдыш
 оза вате .
    - тугеже палыме лияш моли ... - трук Гришан велыш ончале .-
 можыч , кас юж дене шулалташ лектын пурена ?
    - мый ? - гришалан оҥайын веле чучо .
    - палыдыме еҥ дене мыйын суртыштем иктат тыге ок мутлане . -
 Петроп коҥга ваштареш ошкыль0 , коҥга саҥга гыч тамакым нале .
    милиционер кынел шогале .
    - мый реза , - Гриша газетым ныштыш .
    - зато мый реза омыл ! - Петроп пеҥгыдын мане . - да ! мый
 унамым эше ӱстел коклаш шынден шуктен омыл , а тыште , понимаешь ли ,
 уже шке декышт унала ӱжыт . мый реза огыл !
    - ну , вуеш ида нал ... мый удам шонен омыл ... шке паледа . те ,
 очыни , - Гриша век адак савырналтыш , - вашке огыда кай ? тугеже ,
 вашлийына ? Петр Петрович , пожалуйста , нелеш ида нал , мый ,
 товатат , ӱдам шонен толын омыл . эвлес шотыштат шонымашем ынем
 вашталте , - ионыч картузшым упшале .
    - шого , Лонька , ындыже ӱстелтӧрыш шичде кает мо ? - меҥыза
 ӱдырамаш йӱлажым ок мондо .
    - вескана , кокай . вайын кодса ! мый декемат мийыза .
    - шке тол , ранчен ит кай .
    Омсам Ионыч кузе шыман почо , тугак шыманак тӱчӧ . шымавий
 окнаш керылте . кӱлдырт , кӱлдырт - кок гана шоктыш . урем капка
 петырналте .
    - айдемым чурмаш шындыше ... керемет ! - шоктыш первый гана
 Шымавий .
    - мый лектам ыле ... - Гриша ӧрын . - мом тудо мый денем кутыраш
 шонен ?
    - шуына эше тудын дене кутыраш ! давай ӱстелтӧрыш !
                        14
    Гришан ончылан умылаш лийдыме ик йодыш почеш весе ылыжеш ,
 кажныже чоным чыдырикын когартен колта .
    чын , Петропын суртшо ынде шӱмым ок чуриктаре , ӱдырамаш-влакат
 шкеныштым тыматлын кучат . Наташа деч гын Гриша тыгай койышым
 вученак огыл ыле . ындыже уто куктеж лийшаш огыл . Лач Ленукын ,
 милиционер деч лӱдын , туддеке куржын толмыжо , очыни , оза-
 шамычлан тушто семын кодеш . но ава ден ӱдыр кузе мончаш лектын
 кайышт , ты нерген иктат мутым ыш ешаре .
    Гришам участковыйын толын лекмыжат тунар ыш ӧрыктаре .
 тӱжвач койо : Эвлес верч йӱлен кутыра . раш , Эвлесын титакше уло :
 порядкым аралыше еҥ ваштареш йӱшӧ вуя ылыжын ...
    весат шӱмым туржеш : йоныч тудым шындаш шонен огыл , а Иван-
 Эвлес шке ӱмбакыже шке чоген . але вара зонышто ок гана лийше
 айдемылан эрыкыште кернак йокрок ? эрыкыште илен ок мошто мо ?
 а вет шоненыс : товатат , шонен . ок шоно гын , пӧртым чоҥаш пижеш
 ыле мо ? а первый ганаже , молан тунамже , Иван-Эвлес тюрьмашке
 верештӱн ? але тыште Гришанат титакше уло ?
 **7**
    оза-влак участковыйым кумылдымын вашлийыч - тидат ӧрыктара .
 пешак веселан койын толын пурышо Йоныч шкак ала Ленуклан , ала
 Гришалан верч трук молеме . а мом тудо палыдыме рвезе Гриша дене
 кутыраш шонен ? тудын толмыжым ончычак пален , але кызыт гына
 ужо да мутланаш шонен пыштыш ? " унада ... " йыкшо койдарымыла ыш
 чуч , а мӧҥгешла , жаплымыла веле шоктыш . а савырнен лектын
 кайымыж годӱм Чекулаев тудым чаманенат колтыш . но икте содыки
 тудын шонымашым лугышак : молан Леонид Ионыч тудым кутыраш ӱжӧ ?
 кутырашак шона гын , вес амалымат муаш лиеш ыльыс . ну , мутлан ,
 тамакым шупшаш пӧртӧнчык ӱжаш ... можыч милиционер койыш тугаяк ?
    чыла нине йодышлан вашмутым суртышто иктын шинча ончалтышыштат
 от му , пуйто милиций вургеман еҥ тышке пуренат огыл . оза вате-
 шамыч тугак ӱстел йыр тошкыштыт , Шымавий гын ик кӱмыжшымак кок-
 кум вере кусаркален шындылеш . Петроп коҥга ваштареш тамакым шуп-
 шын пытарышат , кынел шогале , чара капышкыже тувырым шуралтлышат ,
 вик ӱстелтӧрыш тарваныш . тыгодым Гришам вачыж гыч тӱкалтен ужӧ :
    - айда .
    меҥыза ош арка кленчам конден шындыш .
    - гриша эргым , итак аптыране , мо ӱстембалне уло - тамлен ончо .
 утыжым погаш ыш лий , - меҥыза кутыра .
    юмо мом пуэн , тудын деч артыкым йодын от нал , - манеш шымавий .
    - тыгай пайрем ӱстелым кунам ужемемат ом шарне , - ышталеш
 Гриша , ончыкшо шӱр кӱмыжым шупшылеш . нерыш коптитлыме шыл там
 пура - тутло .
    чынак , кунам Гриша пытартыш гана тыгай ӱстелтӧрыштӧ шинчен ?
 мутат уке , ватыж дене илыме годым чӱдӧ лийын огыл . пайрем ма ,
 каҥыш кече вашеш - оньават , Люсят эртак мом-гынат страпаеныт .
 Tӱрлӧ когылет-мочет духовка гыч лукмо деч ончычак пӧртым тутло
 пуш дене темен . моло тӱрлӧ шокшо кочкыш ӱстел тич лийын ...
    шкетын , еҥ дене пачерыште илыме годым , Гриша , манмыла , угыч
 студентыш " савырныш " . ик гана кугу миске дене шӱрым шолтен шында
 да иктаж кум кече ырыктен-ырыктен кочкеш . эрдене пашаш кайыме деч
 ончыч чайым подылеш ма , уке ма... - кунам кузе . кечываллан
 столовыйышто кочкеш . да эше шкетлан мом тунар ямдылаш ? ямдылашыжат
 нимо дене ... вет Гриша ватыж деч тугак выписатлалтын огыл , а
 олаште ӱй , шыл , чыве , колбаса - чыла талон дене . талонжым
 прописка почеш пуат - ватыже налеш . пытартыш жапыште гын сакырлан ,
 вургем мушмо порошклан , шовынлан талоным ыштышт - кеч-кузе иле .
 йӧра , студент шольыжо  коклан-коклан йолташыже-влакын утен кодшо
 талоныштым конден пуа , тыге илышташ толаша Гиша . а теве идалык
 гыч шольо тунем лектеш , студент общежитий гыч кая , кушто илаш да
 пашам ышташ тӱҥалеш-шкат ок пале , лиеш мо тунам пропискыже ...
 а Гришалан шканже але нигузе выписатлалташ ок йӧрӧ . ойырлыдегеч ,
 тудым нигушан огыт прописатле ...
    Гриша шарналтыш : тыгай поян ӱстелым тудо пытартыш гана , векат ,
 Наташан мӧҥгыштыжак гына ужын . Наташа кочкаш ямдылен моштен да
 моткочак йӧратен .
    шымавий ӱстембак чарка-влакым конден шындыш . Петроп тушко ошым
 темкалыш .
    - кучыза , - мане вара , Гришалан кидышкак кучыктыш , шкат нале .
    уна рвезе , чаркам кучен , ӱдырамаш-влакым эскера . меҥыза вик
 тӱрвышкыжӧ тушкалтыш , вара уло чурийге куптырген кайыш .
    шымавий чаркажым ончыкшо шындыш , шыргыжале .
    - айда , - Петроп ӱдырамаш-влакын койышыштым пала , чаркажым
 Гришан дене тӱкалтыш . - весканат йӱаш амал лийже .
 **8**
    - те мемнан ида ончо , - шымавий пӱкен гыч кынеле , кыдежыш кайыш .
 тушеч тыгаяк ик яра чаркам кондыш . тичмаш ате гыч пелыжым тушко
 ястарыш , вара , коҥга ончыч пырт чожген шинчыше чай куҥганым конден ,
 кокытышкыжат " ош вӱдым " темыш .
    - авай кас мучкыжлан порцийым ыштыш , - малдале оза .
    - мый куатлым йӱын ом керт , " Москва " гын логарымак йӱлатен
 кая , - ыштале шымавий . а тыгеже - омат рушт .
    - ну , Гриша , таче тудын йомакшым колышташ ямде лий , - аваже
 ынже кол манын , Петроп эплын , шӱр кӱмыж ӱмбач вуй нӧлталде
 пелештыш . - тый коч , коч .
    жап шукат ыш эрте - монча гыч Наташа ден Ленук тольыч . изи ӱдыр
 чуч ок шорт - нюсла . коктынат йошкаргыше улыт .
    - сокшо мо ? - эн кугу кова эн изи уныкам ончале . - нимат огыл ,
 шокшо луым ок туго , ӱдырем-балакаем . монча , тудо , ӱзьмакын пел
 шӧржӧ . монча огыл гын , кугезе коват таче марте ила ыле мо ? -
 шымавий чай вӱд дене йӧрымӧ ик чаркаж гыч пелыж чоло подылынат ,
 вернак мончаш пурен лекшыла пӱжалтын , чевергалын . - мончашке ик гана
 пурет , кум кече от шоҥгем . мый таче кум кечылан шоҥгемам ынде .
 такше арнят шуын огыл нурымылан , могыр йодашак тӱҥалеш гын , кеч-
 кунам олтем , - Гришам тӱсла .
    - а те кернак пураш ода шоно мо , авай аваже ? - Петроп вате-
 шамычым эскера . - мийыза , пурен толза .
    - мый корнӱмбач ноенамак , тушан чисти улнем вара , - шоктыш
 Меҥыза . - адак теве пел чаркамак подыл колтышым , овыр . яракам
 ӱждымыла , - воштылале . - авай , тыйже пурен тол !
    - монча корныеҥ огыл , каен ок колто , а мый таче Гриша
 эргымлан ик-момак ойлышашем  уло ...
    чыланат воштылальыч . Ҥаташа ден Ленук кыдежыш каеныт .
    - ленук , нямаш тол , - Петропат уныкажым ӱжӧ . - милиционер
 чӱчӱ дечынже молан лӱдыч ?
    Ленук кочаж дек лишеме , Гриша чӱчӱмат эскералташ ыш мондо .
    - с легким паром ! - Гриша ала , кыдеж гыч лектын , омсадӱрыш-
 кыла ошкылшо Наташалан , ала изи Ленуклан мане .
    Наташа ыш вашеште . омсадыр ишкыште кечыше солыкым налят ,
    угыч кыдежыш пӧртыльӧ , чарша шойылан йомо .
    - тый молан чӱчӱлан от вашеште ? - коча ӱныкажым воктекыже
 шындыш . - шаҥге милиционер чӱчӱ толын пурышат , Гриша чӱчӱ кӱлеш
 лие , а ынде ...
    - тау , - ыштале Ленук .
    - во-от . а молан шаҥге лӱдыч ?
    - тудо ... наҥгая ...
    Ленук эркын каласышат , Шымавий деч молыжо гына воштыл колтышт .
    - кӧлан кӱлат тый ? ! - аваже келесырын каласыш чарша вошт .
    - мом ойлыштат , + наташа ? - меҥызалан тыге каласыме йӧндымын
 чучо , витне . - тыгай торжа мутан лияш йӧра мо ?
    - могай лийынам , тугай улам ынде ... - лыжгаҥе Наташа . - ик
 гана садикыште лӱдыктеныт тудым , милиционер-влак мут колыштдымо
 йочам поген коштыт манын , ынде уремыште ужмо годымат кум ияшла
 урвалтым руалтен куча ... - умылтарыш вара .
    шымавий чылам шыр-р шыргыж онча . векат , тудлан еш тыге кугемме
 келшенак . но шоҥго кува вучыдымын вес шомакым тӱҥале :
    - мый тунам , - мане , - кӧргем дене Наташа ӱдыремын сӱанже
 ваштарешак ыльым ...
    -ковай ! - трук кыдеж гыч Наташан чот да келесырын каласымыже
    шергылте .
    - мо ковай ? - шымавий уныкажым раш кольо . - мо ковай ? чыным
 ойлем огыл мо ? чын тулешат ок йӱлӧ , вӱдешат ок йӧрӧ .
    - ковай , кызытак чарне ! - Наташа шаҥге монча гыч халат дене
 **9**
 толын ыле , кызыт пеледышан платьым чиен ; чурийже чытамсырын ,
 тургыжланышын коеш . - мыйын нерген тетла шомакым ик лук . йоча
 омыл туныкташ . мо лийын , тудо лийын .
    - ну-ну , тӱҥальыч пачемыш пыжашым ! чарныза ! - меҥызат коклаш
 пурыш .
    - Гриша Наташам ик ганат тыгайым ужын огыл . шымавий кован
 тудын нерген шомакшым лукмек , Наташа кыдеж гыч туге кенета ошкыл
 лекте , ӧрмалгышат . тӱрвым шуен , шинчаже йӱла , а  чурийже монча
 гыч толмыж дечат чеверрак .
    - пазар сарым тӱҥалаш амалым ом уж , - Петропат пеҥгыдын мане .
 - мо , авай , моло мутет уке , ужат ?
    - молан уке , мыйын мут тич , колем гынат , ойлен ом пытаре ...
    - тый , авай , ожно мыйымат теве тиде веҥылан ынет пу ыле , -
 ушныш Меҥыза . - а кызыт шӧртньӧ веҥе манашат от аптыране .
    - мо чын гын , чын , - лыпланыш , Шымавий . - Манам : Петроп
 шӧртньӧ веҥе . но молан вара ме чылан , врема эртымекат , чын деч
 вожылына ? - пырт кумыл волен , ӱстембаке чаркажым шындыш . - такше
 туге тудо : чыным каласет гын , шке шочшетланат от йӧрӧ . а вет чын
 эр кече гае : эркын лектеш . эркын ышталтше пашат лачеш толеш .
    Наташа коважын лыпланымыжым ужын кораҥ кайыш .
    - а тый , Меҥыза , кеч-мом манат гынат , мый таче Гриша эргымлан
 ойлен пуэмак . - ӱдыржӧ век савырныш . - тудо кнага-газетеш серкалыше
 еҥ гын , виге палышаш . тек пала , молан мый Петроп гай
 шӧртньӧ веҥылан тыйым ынем пу ыле ...
    - вот , авай , оҥай улат , - ушныш Петроп . - шкеже ойлет - чыным
 шылташ ок йӧрӧ , а шкеже ӱмырет мучко ты шомакетым кыдач-покшеч тӱет ,
 ик ганат умылтарен каласен отыл .
    - таче ойла дыр ынде , - шыргыжеш Меҥыза . - Гриша эргым ,
 кумылжымак нальыч чай . авай ! а молан вара ынет пу ыле мыйым
 Петроплан ?
    - адак йычыгаш пижыч ? мыйже вет эше колаш возын омыл , молан
 чылажым лыгыртатен пуышаш улам ? мом ойлаш , шке палем , - шымавий
 саде пел чаркажым кидыш нале , пырт подыльо . - мый мом ойлаш
 кӱлешыжым пешакак палем . Гриша эргым , тый от пале вет , мый
 ӱмырыштем ик еҥым пуштынам .
    - ну , тӱҥале шудышырчык гай йыгаш , - пелештыш Меҥыза .
    - тый , Гриша , тудлан ит ӧпкеле айда , - шыпрак ойла Петроп . -
 шоҥго оҥ тугай : шомакым кышкен кана .
    Гришалан тиде еш утыр келша . поснак ӱдыр-веҥе шоҥго аваштым
 жаплен моштат . а Наташан трук торжа лиймыже але умылыдымешак кодо .
    кочмо-йӱмӧ жапыште Шымавийлан " еҥ пуштмыж " нерген мутым ышт
 тӱҥалыкте . " скат коч , уналанат кочкаш пу " , - ыштальыч . еш
 кӧргымат тетла ышт пудырате . шымавият ик терке шырым кочкын
 пытарыш . вара тудак Гришалан посна тарелкаш жаритлыме пареҥGым
 оптен пуыш . ончыкыжо кияр-помидор салатым шындыш . Наташа ,мыняр
 ӱжыч гынат , ӱстел коклас ыш шич . Гриша , тудым аптыраташ огыл
 манын , тауштен , ӱстел кокла гыч лекте , тамакым шупшаш пӧртӧнчык
 кожганыш .
    юалгын ок чуч . ала кочкыш , ала арака кап-кылжым тунар ырыктен .
 верандыште ласка , чонлан каньыле . петропын верандыже туге чаткан
 ышталтын , нигушто шелшым от му - порт дечат ок ойыртемалт .
 пелыгыч чуланым ыштен кыдежлыме . чулан омса почмо , тӱшто поген
 шындыме кровать коеш .
    - Гриша тачеш тетла нимо нерген ынеж шоно , эсогыл Шымавийын
 "эҥ пуштмо " нерген каласкалышаш шомакшат лучо эрлалан кодшо ыле ,
 шона . нойымыла гына чучеш . лач иктым ок пале . кап-кылже але уш-
 акылже тынар ярнен . кызыт эн сайже , очыни , теве саде чуланыш
 пурен , пушкыдо кроватьыш шуйнен возаш да вик мален колташ .
 **10**
 но ик тамакӱм шупшын пытарыш гынат , пӧртыш пураш але ок вашке ,
 верандын почмо окнашкTже пел капге лектын , кас рӱмбалгыш кӱта .
 угыч тамакым лукто . ятырак шогыш . омса йӱкым колынат , ыш кожгане .
 Очыни , Петроп тудым йомдаренат , почешыже тарванен . садлан ышат
 савырне . но вачыжым пушкыдо ӱдырамаш кид тӱкалтыш .
    - Гриша ! - кумылдымын шоктыш .
    - тый ? савырныш рвезе .
    - ваштарешыже , канде плащым ӱштыле колтен , Наташа шога . векат ,
 тудо ала-куш каяш тарванен .
    - куш тыге тарваненат ? - йодо Гриша .
    Наташа ала-мом весым каласынеже ыле , тӱрвыжат тарваналтыш , но
 рвезын трукышто йодмыжо тудын ончалтышыш адакат кочо кумылым пуртыш .
    - а мый тылат отчетым ыштышаш улам , да ?
    - нелеш ит нал , мый тыге шонен омыл . пожалуйста , корнет пиалан
 лийже , - ӱҥышеме уна .
    Наташа тудым туран ончале .
    - мый шижам : ачам тыйым Ванялан кӧра тыш ӱжын ?
    - ну , Иван-Эвлес . тидлан ?
    - вара ? ну , вара мо ?
    - вот , вес еҥ гоч ты уверым пален налмешкет , лучо мый шке
 каласем : тудо мыйын марием лийын . кум арня гына , конешне , но садак .
    - ив-ан ?
    - да , Эвлес . тый тудым паленат мо ?
    Гриша нимат ыш каласе . йорышӧ тамакшым угычат ыш пижыкте .
    - проститле .
    - молан ? - шыргыжале Наташа . - тый мыйын ончылно титакан отыл .
 а трук вашлийына гын ... маныт вет , курык ден курык гына кызыт
 огыт вашлий , айдеме ден айдеме ... но вашлиймашат тӱрлӧ лиеш .
 мемнан вашлиймына тоштым шарналташ амалым ок пу .
    - да-да . но ... орлашат амалже лийшаш огыл .
    - тау .
    - молан ?
    - ...
    - ӱмылем . мый тыгай нерген ушышкат налын омыл .
    Наташа икмагал тудым тура ончен шогышат , эркын кожганен ,
 тошкалтыш дене ӱлык волыш . веранде омсам почо , савырналтыш ,
 ончалтышыже моткоч кӱчык татлан рвезе ӱмбалан шогале . вара трук
 тарваныш , тыжвак лекте , йомо .
    Гриша тудын кудывече мучко урем капка деке ошкылмыжым ыш
 вучо , пӧртыш пурыш .
                        15
    ӱмыргорно , " еҥ пуштмо " нерген Шымавийын
               каласкалымыже
    - " мый , Гриша эргым , айдемылан ӱчым ыштыше омыл . ӱчылан
 ӱчым ыштен илыше еҥ эн пӧрвыяк шканже зияным конда . маныт вет :
 изи ӱчат кугу титакыш шукта . садлан юмо тыгай сомыл деч вигемат
 саклен шогыжо . кызыт тудо ымым мондымашке шуктеныт . юмо мондалте -
 илыш пытыш . вырйоло пыта ыле дыр тымарте илыш ; мемнан гай шукшӧ
 кува-кугызаже шӱм кӧргешышт саклен коденыт тудым . пагытше дене
 "высмылла " маныныт , пагытше дене оҥым ыресленыт . мый иктыжланат
 ӱмырем мучко тореш лийын омӱл . черкыш коштшыжо - черке юмылан
 кумалже , мечетьыш коштшыжо - мусульмо юмылан сукен шичше , отыш
 лекшышт тек , лышташ йымач ош юмым сӧрвален , сортам чӱктышт .
 мый мечеть воктеч эртен каен омыл , эртен каен гын ,
 **11**
 садак оҥем ыреслем ыле . а вот ото воктеч шуко кошталтын - эртак
 юмем пелештем , кум гана оҥем ыреслем . юмо тудо икте , нокумалшыже
 тудым шке семын ужеш . а кунам тудым , юмым , манам , мондаш тӱҥальыч ?
 у-уй , мый тунам теве тый дечет рвезе ыльым дыр . ой , мо ышталте
 сагунам ? юмсаклыже ! мыйын теве ӱдыремат , веҥымат тынеш пурышӧ
 огытыл , мый шкат , теве иктаж лу ий лиеш дыр , черкыш миен омыл .
 корнын кужужым ончыдеак , каяш кӱлеш да ... кызыт ынде тӧвӧ
 Ургосолаштат нареҥге нӧреныш савырыме черкым почыт мангыч шкота .
 ой , юмылан тау , юмым пелешташ тӱҥалме врема марте илен шуктышым .
 ынде ик гана , миен , сортам чӱктем гын , колашат ом лӱд ыле .
    Петроп веҥым тудо руш веран еҥ огыл , а Меҥызамым пагытыштыже
 ыреслен шым шукто - шучко ыле тунам . а тывел батаммчыд-влак ожнак
 крешыныш логалде колыныт . чий улыт . мый вет шочынжо тышеч омыл .
 у-уй , мемнан агулын ынде пушыжат уке . а ожно , шарнем , шӱдӧ
 кудо деч шагал огыл ыле . можыч , колынат Сергеял манмым ?  воктен
 районыш пура кызыт . тывеч йолын каяш гын , эр йӱдӱм лектын , кас
 йӱдлан миен шуат . " витле ныл ӱштыш " манеш Петроп веҥе .
    Сергеялже кызыт уло , а тудын деч кум уштыш умбакырак мемнан агул
 ыле . эше Наташан Ленук гай улмыж годымак пытартыш гана миенам
 - латкок суртым шотлышым . вара пытыш . огешат пыте ыле , но
 лачак юмым мондымо времаште шужен ий калыкым сава дене солымыла
 солыш .
    вара колхоз дене аҥыргышт . вара кулакым , ой , юмыжат , шонен
 луктыч . юмо саклыже , тыгай саманым иктаж-кӧлан пӱраш . кугу сӧй
 кодшо пӧръеҥым пытарыш ... ушет кая . агулжым пӱтынек кукуруз саман
 кочко . овда карген гын , юмо карген гын - тугай лие тӧвӧ мемнан
 ялын пӱрымашыже . айдемын пӱрымашыже саҥгашыже возалтын , маныт .
 мый тидлан ом ӱшане . юмым мондымо времаште айдемын пӱрымашыTжымат
 унчыли савыркален пытарышт , калтак ! шонымашыш ок шу , пӱрымашыш
 шуат , маныт ыле ожно , а ту времаште , пӱрымашым тошкен ,
 шонымыштым ыштыльыч .
    мый шкемым языканлан ом шотло . ӱдырем ончылнат , веҥым ончылнат .
 языкан лиям гын , юмо тынарышкеве илаш ок пӱрӧ ыле . а вот ик
 еҥым , содыки , юмончылно , пуштынам . тый , Гриша эргым , ит ӧр
 тыге манмылан , мый тидым ынде ӱдырем дене веҥымлан первый икшывышт -
 Семон - шочмо годсек ойлем . ончычшым ок лий ыле . но ӱчылан ӱчым
 ыштенам манын , садак ом шоно.
    вот маньым шаҥге , колхоз врема тӱҥале . колхоз врема ...
    Гриша эргым , умыленак колышт , мый айда шоҥго вуем дене ончыч
 каласышашым почеш каласен кертам , почеш ойлышашым пӧрвыяк луктын
 пыштем гынат , чисти прамайымак гына ойлем . вот , маньым , колхоз
 врема тӱҥале . ой , кузе гына ышт мокто саде колхозым ? ! а кӧ
 моктаже вара ? ончычшым , илыш прамай кайыме годым , чарагутанын
 коштшо-влак ! йолко-влаклан колхозым шонен луктӱч . шонен лукташыже
 тудо чараголя-шамычын уш рожын , но самой йолкожо тудым мурен-шӱшкен
 кычкырыш . мыйын ачай гай арам логар да арака
 логар-влак ! шке ача нерген тыге ойлымым иктаж гана колынат мо ,
 Гриша эргым ? то-то , уке шол . а мый теве ойлем . тидым языклан ом
 шотло . языкан-влак ТУНАМ  ыльыч . но шукышт вара , языкыштым
 касарен кертде , вуйыштым кушан гынат пийлан нулташ пыштен кодышт .
 саде языкан-влаклан верчак юмо мыланна сӧйым колтыш дыр .
    юмо манам да иктымак ойлыде омак керт . шкенан ял гычак ыле ик
 рвезе , колен ынде тудо . олаште тунемеш ыле . ик гана толын , ял
 калыкым орол пӧртыш чумырыш . и мом ойлаш тыҥале вет ? ! юшет кая -
 " юмо уке " да " юмо уке " ... пел ял , тудым карген , орол пӧрт
 гыч лектын кайыш . аваже шортын-шортын сӧрвалыш-ит окмаклане , ит
 исерлане , юмо карга ! а каргыш вет . тунамак . кок кече ыш
 эрте-агул ӱмбак таул мардеж толын вузале . вот мутемлан , можыч от
 ӱшане , Меҥыза ӱдырем деч йод : тудат каласа . таул мардеж тугай
 озыркан ыле ,
 **12**
 шонет , уло агулым савырен пышта . уке вет , иктын пӧртшӧ зияным ыш
 нал , а саде юмо ваштареш куктышо рвезын аважын пӧрт леведышыжым
 пакча шеҥгеке шумеш наҥгаен шолен . вот тый , юмо уке , ман ! теве
 тылат юмо уке ! высмылла , поро кугу юмо ! ..
    вот тылат колхоз , вот тылат юмо уке ... колхоз маньым да , ынде
 изиэм годсышкак куснем гыст . умылет , шонем . тый прамай гына
 колышт , сере тидым-тек палат . ожсым от пале гын , ончыкшат сайын
 илен от керт , маныт . ожсым виге прамайже дене палыман . Ленук деч
 иктаж кок пачаш кугурак ыльым дыр . шӧрын кайыше изи пӧртна улдалеш
 ыле . тыгай кугытан пӧрт гай кызыт иктын мончажат уке . леведышеш
 коншудо кушкеш . ачай кӱрын кышкаш ок пу . " яра кинде кушкеш ! "
 манеш ыле .
    чынак , коншудо нӧшмӧ шуэшат , авай мыйым туш кӱзыктен колта .
 вот тунам эше герман сӧй тӱҥалын огыл ыле , а мый иктаж латкок ияш
 гайрак чучам . тый , веҥе , колыштат , уке , веҥе ? тый , веҥе ,
 мыйым таки иземдыктен серыктенат , мыняр пенсийым налде иленам дыр
 закон войнча ...
    кушан чарнышым ? а , кӱзыктен колта мыйым авай пӧртвуйыш кӱрын
 волтем коншудым . ой , мыняр коншудо киндым кочкаш логалын ! ..
 юмо саклыже ! мый ачяй-авайын эн кугу да ик икшывак гына ыльым .
 мо шарнем , авай эре мерчен илыш . явык тугай - мончаш пурымо годым
 ӧрдыж лужо шалт коеш , калтак ! мыйын почеш авай кок гане колышо
 эргым ыштен - тудлан ачай пеш кырен ,маныт . шарнем , вара чонан
 ӱдырым ыштыш . монча гыч кылымде пӱчшӧ кувай дене толын пурышт
 гына , тачат колам , вик йодо ?
    - мландылык , уке ?
    авай шортын колтыш . мый тунам пален омыл - могай мландылык лийшаш
 аза ? эргым вучен улмаш ачай . мом ыштынеже улмаш артык мланде
 дене - ала . улыжымат пӱтынь ӱден-поген ок керт ыле . имньым чодыраште
 пирылан пукшен , йӱшӧ паразит . пӧрвый , авайым марлан налмекше ,
 ачаже да изаже монь полшеныт тудлан , но эртак йӱын , йолкыш
 кайымыжлан вара тудым шӧрынат ончалын огытыл . вот кувеч нужна
 крестьяник лектын тӧвӧ . а вара кычкырышт пунак - колхозым ,
 кулакым шонен луктӱч ...
    авайым тунам шӱштӧ шӧрмыч кыл дене кузе кырыш ? ! авай , азажым
 авырен , олымбак кумык возын кия , а тудо - лупша-лупша ... мый
 ик лукыш пызненам , шортын ярненам - йӱкем пытен . колыш тудо аза
 кум кече гычак ... ӱзьмакыште кийыже шужо ! .. ( шымавий арака
 чаркажым тайыш , кӱварыш чӱчыктыш ) . авай вара ошо-йошкарге черет
 дене агул сайын кудалыштме времаш пытыш . шужо тудланат . молан
 пытыш ? ик сорыкна ыле - тудым салтаклан ынеж пу улмашат , лӱеныт .
 вот иктым ом шарне - могай салтак лийын тудо ? шӱкшӧ вургеманла
 чучеш . вот кызыт кином да мойн ончыктат - йошкар салтак-влак ать-два
 чашт коштыт . но мемнан дене тунам тугай огыл ыле вет . теве
 агулыш ошо-влак пурат - имньышт тугай таза , могыржо чымалт шога ,
 тавен гына каят . а имнешкыже могай улыт ыле ! чылан чатка вургеман ,
 потчанытын улыт ынде , икманаш . рушлат ойлен колтышым теве . нуно
 эртак "патчанись , патчанись ! " маныт ылят , шарнен кодынам .
 сурт еда пурат , кочкаш мом гына огыт лук - шыл , коч , сакын
 консерве . а вот йошкар салтак-влак толын пурат , шӱкшӧ вургемышт
 сырве-сорво кечылтеш , пырт тарванат , кочкашышт кукшо курика да
 мойн веле ... ял калык деч " именем Советской власти ! " манытат ,
 мом гына кочкаш лиеш , виге налӱт ыле . но порядке дене пуйто
 кагазым серен пуат ... ошо-влакше йодын огыт шого ыле . кӱмӱшкам
 йӱаш гын , ошыжат , йошкаргыжат ик ияк лийыныт ... вот кудыжо
 лӱен коден авайым саде шорыклан верч - языкым ом нал ӱмбакем ом пале ...
    пошкудо-влак полшымо дене тойышна авайым . ачай ту времаште ,
 рекрут деч шылын , эртак чодыраште илен . зерчир , значит .
    Марлан мый пеш вараш кайышым . тунам мыйын таҥаш-влакын
 **13**
 Ленук дечат кугурак икшывышт ыле чай . мыят каен кертам ыле тудо
 ончычат , Эркий кузе гына ыш сӧрвале ... тудланак кайышым варажым .
 но Эркийын ача-аваже мемнан гай нелын иленыт мо ? Эркийын ачаже ,
 изаж ден шольыжо магул тӱрыштӧ кум суртым пырля чоҥеныт . шым
 имне кум суртлан , ушкал тулечат шуко , сӧсна , шорык , юто ...
 шотлен от пытаре . а кузе нуно пашам ыштеныт ? эр йӱдым куралаш

 каят , кас йӱдым толыт . теле гоч пасушко терысым шупшыктат .
 кӱтӱ наре икшывышт ыле . иктат модын коштын огыл . мо шарнем ,
 ик ганат ик сомылыштымат еҥым тарлен ыштыктен огытыл . Эркий мый
 дечем кок телылан кугурак ыле . эрта-ак мыйым эскерен . изиэм
 годсек . кушан вашлийына - кинде шултышым да монь пуа . шыштан
 мӱйым путырак йӧратем ыле . эх , теве йылме мучашкемак тамже тольо ! ..
 ну , йӧра , вуеш шумекем , вик марлан лекташ йодо . ик касым ик
 тошкемыште шоген онал . лӱдынат колтышым . тугай суртыш мый гаем
 оръеҥ кузе миен пура ? кӧ пурта ? верне шоненам улмаш . Эркий
 кунам мыйым налаш шонымыжым каласен , ача-аваже тул деч лӱдмыла
 шӧрленыт . улан еш гыч ӱдырымат темленыт , а Эркий - сурт гыч
 веле лектын кая , огешат кутыро . мый декем шыпак толеш , мый
 поктен колтем . иктаж куд-шым ий кошто вет качымарийыште .
 мыйымат путлаш толыныт , вес ял гыч , кок гана . Эркий , тидым
 колын , мыйым вашлият , мане :
    - кает гын , мый тачак пикталтам !
    шым кай . икана тудо тольо да каласыш :
    - мый кайышым , - манеш .
    - кушко ? - пыкше йодым .
    - мӧҥгӧ гыч , - манеш . - йӧршешлан . кеч омашым ыштена да
 илена пӧрвый времаште , мо таче кече гын тый ватем лият .
    эркийым поктен тольыч . ме шылынат куржиена ыле . но аваже туге
 шортеш , туге шортеш - чаманышымат . вигак " шешке " да "шешке "
 ызгаш пиже . " ит сыре гына " , манеш ... воштылчыкын чечеш дыр
 тылат . а вет туге келшышт . но ме садак посна лекна . мыйын
 шкемынат йӱшӧ ачай дене илен шер темын , ох , кузе темын ыле ! ..
 вот , ынде шуым чай колхозышкет .
    мона ыле мемнан тунам ? эх пӧрвыяк Эркиемын кид-йолжо ыле .
 тугай кид-йолым кызыт шагал муат - Петропем , веҥым , тый Эркиемым
 ушештарет . паша тудын кид йымалныже йӱлен шоген . ачаштат полшышт
 тудо пӧрвый времаште . ыле мемнан пӧрт - веҥын деч изирак , конешне ,
 калт ыле , вича , монча - чыла у . имне икте , ӱшкал икте . моло
 тыгыде вольык , юто . кум ий почела кум икшывым ыштышым . меҥыза
 эн кугу . вич-куд ияшрак , Ленук гайрак икшыве . эше эрге ден
 ӱдыр . Эрвий ден Эрвика . ой , кийыме верда пушкыдо лийже ,
 икшывем-шамыч ! шужо тыланда вигеландат ! шужо , Эрвий , Эрвика !
 ом шорт таче , ожно чот шортынам , ынде тыланда пырче шинчавӱдемат
 кодын огыл , ынде шортмем шуэш гынат , шортын ом керт . ида сыре ,
 икшывем-влак , ачаже . ида сыре мылам . сетычник ден уполномочын-
 влаклан сыраш кӱлеш . кузе толын пурышт нуно мемнан суртыш ? ой ,
 юмсаклыже !
    сетычник , маньымат , шыч умыло чай , Гриша эргым ? тунам ола гыч
 колхоз сайын колхозым пӧлташ пуйто сетычникым колтылыт ыле .
 кузе-кузе ? триса ... тысник ? ай , шайтан , йылмем тодылат . ме
 сетычник манына ыле . Петроп веҥе тыге ойлымемлан нерым шуйыш теве ,
 сетычникым вурсемат . ом сыре , манат ? эртак туге манат да , как
 ты верыш ойлен шуктем , сразу тӱсет вашталтеш . ай , ойлыштат , ом
 уж мо ? мый парем илен ончо , виге еҥым вошт ужаш тӱҥалат . могай
 тудо сетычник ? мемнан дене сетычник сурт еда вольык-малым поген
 кошташ да аракам лӧкаш пала ыле . а кулакым шонен лукмек , район
 гыч кок уполномочыным конден . ончыч эртак ик еҥ-влак толыт ыле .
 ой , вӱрйӱшӧ кашак ! ик гана иктыж олмеш весе тольо . тетла тудо ик
 дретат ыш тол , но тунам толын ыле . лач мемнан черет шуын улмаш
 тунам . у-уй , шучко айдеме тудо ! юмым вара мыняр сӧрвалышым - иктаж
 коштмо корнешыже вуйгоҥгыражым пире нултыжо манын . шудышем шуо . шо

 103 серыш-влак каласкалат
 ( Ончыко 1990 : 4 ) **55**
 поро кече , йолташ-влак !
    20 ий лиеш Пошкырт эл гыч кайымемлан , тетла " ончыко "
 журналым ужын омыл . " Уральский рабочий " газетыште марий зурналын
 тӱн редакторжо А . Тимиркаевын рекламыжым ужмек , мыят ты изданийым
 налаш тӱҥальым . первый зурналым налмек , пеш ӧрым , комжо вашталтын
 огыл . Марием " завидное постоянство " вел мане .
    " перкан лийже ! " пӧлка пеш сай ӱдырамаш-влаклан , а пӧръеҥ-
 влаклан мом темледа ? нунымат мондыман огыл дыр ? мутлан , Марий
 кундемысе ялысе пӧртым фотографироватлен колтыза . можыч , ватыже
 тутлын пукшымек , марийжынат пӧртшым сӧрастарымыже шуын колта .
    марий поэт , писатель-влакын лӱмышт дене Йошкар-Ӧлаште
 уремым лӱмдымаш укелык - мыланем ок келше . кузе тыгай илыш марте
 илен шуында , марий подо-влак ? вет Мишкан селаште Яныш Ялкайн
 урем уло ( 20 ий ожно ыле ) .
    шке жапыштыже журналысе роман-влакым куанен лудына ыле . южо
 пьесым ял клубеш молын ончыктенна . ынде тыгай илыш мондалтын .
 драматург йолташ-влак , возен шогыза кызытсе илыш нерген сай пьесым .
 ыдыр-рвезе-влакын шӱмешышт тулым чӱктыза . журнал гыч калык
 депутатда-влак нергенат палыме шуэш . СССР калык депутат-
 влакын икымше съездышт годсек Чемодановым ,Александриным шарнем .
 марий орнамент-влакымат фоторгафироватлен колтеда гын , уто
 огеш лий ыле . таза лийза !
                           Ю . Яковлева , Свердловск ола .
      пагалыме " ончыко " журнал редакций , редколлегий член-влак !
    мый чыладамат шокшын саламлем . тендан изданийым ятыр ий ончӱч
 налам ыле . вара шуко жап шым луд . кызыт , кок ий лиеш , угыч
 подпискым ыштенам , йӧратен лудам . мылам утларакше роман , повесть ,
 ойлымаш , очерк келшат .
    журналын тенийсе икымше номерыштыже марий ученый К . А . Четкарев
 нерген лудымат , шкемынат йомак-влакым возымем шарналтышым . " Ахмет "
 да " Кремга " лӱман йомак-влакым 1958-1959 ийлаште поэт Иван Осмин
 лӱмеш колтенам ыле . тудлан нуно пеш келшеныт .
    краевед Г . Зайниевлан 50 ий теммым журналда гыч палышымат , тудым
 тиде кече дене шокшын саламлыме шуо . тудо вет мемнан Пӱнчер ялыште
 фельдшер лийын ыштен .
    икманаш , журналлан тыгай ой : утларак возыза уста марий еҥ-влак
 нерген !
                 Андриянов Ларион Андриянович ,
                 Башкир АССР , Мишкан район , Пӱнчер ял .
         сай улыда , пагалыме йолташ-влак !
    тендан деке адакат сераш логале .
    кокымшо номерысе " ончыко " журналыште ( тений лекше ) Звенигово
 районысо Акреев йолташын статьяжым лудмеке , ушеш возо , тудо
 Евангелий нерген ушештра . очыни , Евангелийжымак кусарен савыктыме
 огеш кӱл ( " Ончыко " религиозный журнал огыл вет ) , но ожнысо
 лывырге марий мут дене кумалме да чоклымо мут-влакым , адак сӱан годым
 рвезе музырлан сугынь мутым каласыме , азалан лӱм пуымо годым да монь
 ойлымо мут-влакӱм печатледа гын , сай лиеш ыле . вет тыгай событий
 годым ныжыл марий йылме дене кызыт нигӧат поро мутым каласен ок мошто .
 каласаш тӧчышыжат пеле-пула рушла да марла , а мемнан дене эше татарла
 ойлен пытарат . марий йылмына пуаҥ пытен , сандене кугурак-влак
 ( ынде нуно шагал кодыныт ) порын пелештен моштыдымо еҥым " пу йылман
 маныт .
 **56**
    тыгай кумалме мут-влакым печатлаш йодмо кумыл юмылан ӱшаныме гыч
 огыл лектеш ( мый шкеже атеист улам ) . а ожнысо карт кугыза-влакын
 устан кутырен моштымо йылмыштым палыме шуэш .
    чеверын . шокшо салам дене
                           Танакбаев А. И. , Башкир АССР
                              +Bелебей район , Аккаин ял .
         марий йылмылан - государственный статусым
    Башкирий гыч Марий элыш , шке йылмет дене ракатланен ойласен
 толам манын куанен шонен миет гын , пеш йоҥылышалтат , шке нациет
 верч чон корштен толат . Марий йылме дене кутыраш вожылыт , йочам
 шочмо йылмылан огыт туныкто , а радио ден телевиденийже марий
 передачылан тугай кӱчык жапым пуат , ӱнала толшо еҥлан деликатес
 гае веле чучеш .
    тӱҥ вуйлатыше-влак коклаште марийым шагал ужат , садланак
 тендан дене нимогай марий йылме верч пропаганда уке . неужели марий
 калыкын шке нацийже верч чонжо ок коршто ? а вет национальный
 шижмаш ок лий гын , наций пеледын ок керт . вет моло калык шке
 йылмыж дене куанен вожылде ойласа . мутлан , башкир калык шке
 Башкирийыштыже пеш шагал гынат , тудо эре радио , печать ,
 телевидений гоч шке йылмыж дене ойласа , потомушто тӱҥ вуйлатыше-
 влак башкир улыт . ӱшанаш неле : марий огыл вуйлатыше еҥ марий
 йылме верч шога мо ?
    шочмо йылмына государственный статусым налеш гын , меат , моло
 республикысе марий-влак , шке йылмынам огына мондо ыле . чонна
 коршта , кунам мемнан марий йочана-влак шке йылмыштым огыл , а
 моло калыкын йылмыжым тунемыт . вет мемнан дене сылнымут книга ,
 учебник , газет-влак марий йылме дене йӧршын уке улыт , манаш
 лиеш . тений Башкирийысе ола школлаште ( яллаште уже шукертак )
 башкир , татар йылмым 1 класс гычак тунемаш тӱҥальыч . мемнан
 марий , руш , чуваш , удмурт йоча-влак татар ден башкир йылмым
 тунемыт . Марий республикыште тыге ышташ огеш лий мо ?
    марий кундемысекалык , мом те вучен иледа ? чынакат мо марий
 калык национальный нигилизм дене черланен ? тугеже манаш лиеш ,
 те сӧрасен иледа эн лавыран , эн неле пашам ышташ , " марий
 этаж " дене келшаш ? ме , башкир марий-влак , тыгай дене огына
 сӧрасе . помыжалташ жап , марий калык ! мемнан шочмо йылме
 верч марий калык ок шого гын , кӧ тудын-влак верч шога вара ?
     Башкир АССР , Туймаза ола
                             Ф . Альмакаева , З . Ибаева ,
                             Г . Булатова , Тансарин

 104 у курым дек лишке тошкалме
 ( Ончыко 1990 : 4 ) **57**
 Геннадий Сабанцев
          чоям , шоям - могае шылшым
          кӧргыштына ме ашненна ?
          латшымшын огыл , кумло шымшын
          чонна ден шочшышт лийынна .
          каласыза мылам , кушечын
          тыгай торжалык иланен ?
          шонет да ... шӱм шелеш покшечын ,
          икшырымын ок керт пырткен .
          ту жапым нимоат ок ӱштыл .
          шӱм ок ӱж ожсыла мураш ,
          вет уло калыкым кӱтӱшкӧ
          тӧченыт поктыл чумыраш
          мондалтын : кажне вет - Айдеме ,
          шке чон ойган , кугешнышан
          - темда гын йӧсӧ , полыш дене
          чылан киднам шуялтыман , -
          каргалтӱн ыле . шочо тиде
          кугезе ой уэш кугун .
          ме пуэна латшымшыш кидым
          у жапын кӱкшыт гыч арун .
          ме пуэна киднам . но тушко
          садикте - кумло шымше гоч ...
          нигунамат шӱмна ок лушко ,
          ту пагыт ӱмылыш ок воч .
          у курымын шомакше дене
          ӱштылалтеш чоя , шоя ...
          латшымшын броневик гыч Ленин
          шке кидшым мыланна шуя .
          **58**
          марий концерт
          яшката кап-кыл ден
          мом гын огыт тӱрлӧ
          сценыште чӱчкалше
          ӱдыр-рвезе-влак :
          пуйто олык лапыш
          волыш йӱксӧ ӱрӧ ,
          пуйто мыйым ӱжыт
          иквереш умбак .
          кажныштым палем мый
          ялтак шкемын семын :
          пашаштат , модмаште -
          поро талантан .
          а могае вийже
          тиде муро семын :
          сугыньлен кодалын
          шӱшпык-палантай .
          мыланна у пагыт
          пӧлекла у мурым .
          таче ушыш налын ,
          мондена эрла .
          тиде чапле семым
          ок йомдаре курӱм ,
          шокшо шӱлыш семын
          эплын арала .
          але тиде шоныш
          лач чон-кумыл веле ,
          але шкемын мутым
          арвала кышкем ? -
          ынде шуэракын ,
          тымык южым шелын ,
          йӱклана модмаште
          ялын кас урем ...
          кочанан йӱлаштым
          тукымна ко шарне .
          я вара ме покыр ,
          сокыр улына ? -
          ончалам мый сценыш -
          ынемак ӱшане
          тиде шонышемлан .
          теве - тукымна !
          кандара шӱм-кылым ,
          ешара вий-алым ,
          пашаштат , модмаште -
          поро талантан ...
          калыкын мурсемжым
          чонжо вошт колталын ,
          сугыньла эрелан
          Шӱшпык-Палантай .
                йоча пӧрт
          лондемым веле тышке вончышым -
          ньога тӱшка , тошкешт оҥай
          йот еҥ дек тольо , - мыйын ончыко , -
          чогыматен : " ачай , ачай ... "
          (вара гына мый тидым палышым -
          чонем ок кӧнӧ умылаш -
          тыш кӧ толеш гын , тудым кажныжым
          " ачай , авай " ойлат улмаш ) .
          нунат ыҥлат туняште шкеныштым ,
          ача-ава лийшаш - палат .
          вучат , вучат эн лишыл еҥыштым ,
          вашешла куржыт ондалалт ...
          ий-влак йогат . кычал шӱм игыштым ,
          каят дыр корныш шоҥго-влак .
          но ваштареш , шуялын кидыштым ,
          вашлийше огыт лий тегак .
          а кызыт мӱкш еш гае пӧртыштӧ
          ок чарне илыш ик татлан .
          пайла чон порылыкым тӧр тыште
          ава гай Элышт нунылан .
          но ала-мо садак ок сите дыр , -
          омсашке пурышым ончат ...
          кузе шӱм кӧргышкӧ ок витыже ,
          кунам колат : " авай , ачай ... "
 **59**
               жап уло эше ...
          чонна талякаҥын кошка мо ?
          кӱаҥ таптылга ? лиеш такыр ?
          у курым дек лишке тошкалме -
          лийман ушанрак , порырак дыр .
          теҥгечысым да патыр эрласым
          чонна уша чоткыдо кылла .
          но ме ... пыштенна мо капкасым ,
          шоналын эрласыжым пылла ?
          йомдарыш мо пӱсыжым пылыш ? -
          она кол пӱртӱсын чон йӧсым .
          ме шке ушенна шонанпылыш
          шемалге - кандашымше - тӱсым .
          кава гыч яндасыла мушкын
          колташ ынде йӧршын мо ок лий ?
          пӱртӱс дечын ончычын лушкыш
          мемнан шӱм-чоннан экологий .
          жап уло эше . шып ит вучо ,
          кунам вӱдылеш кугу орлык , -
          чоннаште кошкен ынже пучо
          уш-акыл да волгыдо порылык .
               лӱшкевара
          тошто пӧртым пужышт . топ коклашке
          кайыш моло ден пырля лӱшкеварат .
          шӱм-кылем йочасыжым акла шке ? -
          чаманаш пырт лие тудын рат .
          мочол пагыт йогын семын эртыш ?
          йол ӱмбак шогалме чыланат .
          шарнена : ужар жапнан эҥертыш
          лийын ава кид гаяк тудат .
          кушкынна ме мундырала пӧрдын ...
          кажнынам шепкаште алмаштал ,
          лывыргын рӱпшалын . тошто пӧртын
          пеҥгыде улмаш авагашта ...
          ынде рӧнчышт нылынек пусакым .
          чоҥалтеш у пӧртшӧ ковыран .
          у авагашташке огыт саке
          тоштыла куэ лӱшкеварам ...
               у ий водын . шкаланем
                            мои дода - мое богатство ...
                                         муро гыч
          эше тыгае мый денем ыш лий :
          шотлаш тӱҥальым теве ийготемым .
          " салам , - манам . - волгалтын толшо ий ! "
          чу , мыланна мыняре ынде теме ?
          ожнысыла ом ойло шыргыжал :
          " латшым ияшла иыр ончем мый данлын ... "
          пел ӱмыр эртыш - теве мо эн жал .
          а кушто тудо - пого да поянлык ?
 **60**
          йӧра эше - йолташ-влаклан кӱлам ,
          чылт уто еҥжак омыл шочмо ешлан .
          молан пиалӱм тыланаш шкалан ? -
          мый куанем , тендан тыгай лиеш гын .
          кучет гын шкем , тазалыкет ок йом .
          илен кертат тунамже шӱдӧ марте .
          лач ынже пыте патырлыкын том ,
          мешанчык ик лий еҥ-влаклан , юмашне !
          ик семын тӧр огеш воч ӱмыр каш .
          тӧрсырымат от вончо гочшо , огыт
          ... адак айла шӱм-чоным талукаш
          шарнымашем - поянлыкем да пого .
          тек тоштыла шыман ок кой чурий ,
          тул шӱдырым волташ ок ӱж сандалык , -
          но мом сӧра волгалтын толшо ий ,
          латшым ияшла вашлиям мый данлын .
                 *  *  *
          лушкыш ынде ӱмырешлан орлык -
          савырнен , шеҥгеке шыч ончал .
          поро кумыл да шыма моторлык ...
          нигунам она лий ынде чак .
          товаҥалтше мушла пӱтырналте
          ӱмыр шӱртӧ ... тӱржым ок кычал ...
          нигунам тый мыйым от шарналте ? ..
          нигунам мый тыйым ом шарнал ? ..
          жап эрта , кодалын кочо тамым .
          шоҥгемамыс . шындыме пӱян ,
          вераҥдем пулвуйыш уныкамым -
          изи кап пеледышла мӱян .
          но уэш мый , кӱрлын пагыт оҥгым ,
          палемдалме йыр гычын лектам .
          нигузеак ом уж тыйым шоҥгым ,
          икымше вашлиймымак ужам .
          поро кумыл да шыма моторлык
          огыт йом , палем , шоҥгеммекат .
          ончычет йӧршешак огеш торло
          мӱй таман пеледыш уныкат .
          шӱй йырет аршашла пӱтырналтын ,
          портылта пеледме жапышкет .
          нигунам тый мыйын от шарналте ...
          от шарналте - чын гына ыштет .
          ах , мыйжат ... мом кызыт вӱдылам мый ?
          шоҥго жапыш ончычын шуман ...
          но садак лиеш дыр тӱнямбалне
          йӧратымаш , эмганыште шӱман .
 **61**
          тул алган мыняре нӧргӧ нӧлпӧ
          лӱҥгалтен мемнан ялна воктен .
          кечыжат эше йошкаргын нӧлтӧ ,
          ты нӧлперын ямжымак моктен .
          эҥерлан логалын тымык ушык ,
          кайыклан улмашын муро вер .
          лийын ма кужу я лилйын кӱчык
          ӱмыржӧ , - но йомо йылт нӧлпер .
          кайык сем ок йоҥго тошто семын -
          ожсо ӱшык олмышто чара .
          а эҥер , кунам воктек миен гын ,
          кошкышо логар ден кычкыра .
          колышаш айдемылак , чон йӧсын ,
          вӱдым йодын , тудо йыҥыса ...
          кеч-мыняре ятле шкеже весым -
          тыйымак шӱмбел верет вурса .
             *  *  *
          нӧргӧ пагыт волгыдо сынан да
          ок эсенле уш гыч нигунам ...
          кушкыжалын писе " Россинантым " -
          шкемын гае нымыште варам -
          тӧргымӧ виян пакча шеҥгеке
          ир пелчан - " тушман-влак " - ваштареш .
          вургемеш пижедылын коршаҥге -

          кажне еҥ , ужмеке , воштылеш .
          мо коршаҥге ? кӱрын кышке тудым .
          кушкын шуын ыҥлышым вара :
          от кудалте пижын шичше мутым ,
          ок мушкылт шомакын лавыра .
          ...улыт еҥ-влак : эҥыж семын кӱын ,
          илышлан мемнанлак куанат .
          но саклат эн шергын помыш кӱм ,
          почешет шуаш гына ваҥат .
          амыртат эн волгыдо талантым ,
          шыпланат гын , воштылыт ӱэш .
          сойыр семын , кушкыж " Россинантым " ,
          ом кудал тыгай-влак ваштареш .
          воктекем лач нигунам ом шынде ,
          ом шуялте кидым нунылан .
          чыташ огыл , лийже эре шыде
          козыра коршаҥге гай-влаклан .
          нӧргӧ жапыш савырнен ончалын ,
          тыгерак перна мо кутыраш ? -
          тушто веле , кӱрын ир пелчаным ,
          вожшыгеак лийын пытараш .
          но садак огеш инане уш гын :
          лавыра тӱняште курымаш ? ..
          мландынам , йочан чурийла мушкын ,
          колтена ме Кече йыр пӧрдаш .
 **62**
                 курык марийыште
          ӧлтышкем пыштем кава гай юлым -
          тудын кӱдынь шонымем ила ...
          ужартен чӱкталын ныжыл тулым
          куэрла , йомартле кугивлR .
          олмапужо , пыл гай олмапужо
          канде юл сер мучко йымыжа .
          ӱдыр тольо - ты сӱрет ок пужло !
          муро гай кап-кылже , йылмыжат :
          " корныдам те тыш ида йомдаре -
          шыжым ал олма ден сийлена .
          кеч лӱмна мемнажын - " кырык мары " -
          курык гоч вет огыл илена " .
          икана толмеке , тыш огеш кӱрл
          ӱжшӧ корно - юл гаяк шарла .
          ик еҥат кусарыште огеш кӱл ,
          ойлена : тыят , мыят- марла ...
          чӱчкалтен эртале шошо йӱржӧ ,
          йомо выжгыктен ала-кушан .
          юл эҥерын да чоннан кок тӱржым
          шонанпыл вуйпидышла уша .
          кызытеш чеверын . вӱдым шулын ,
          тарвана паром олян-олян ...
          сер гычын , чӱкталын ужар тулым ,
          ужатат куэ-влак - кугивлR

 105 возеш тӱшка пашашке ӱмырна
 ( Ончыко 1990 : 4 ) **62**
 ( Юрий Рязанцев )
              кажне тукымлан у ужара
          адак возем . вашкем . тыгае лийын койыш :
          шинчамлан сер ок кой , но пушым виктарем .
          чонем шӱда . садлан йолташ-влакемын ойыш
          ынде мыят изиш мутемым ешарем .
          у мурынам шӱмешна шыпчык она кучо ,
          турий мур семын тудо мландыш сӱмырла ,
          ӱжеш гын сомыл ончык - жапым она вучо ,
          возеш тыге тушка пашашке ӱмырна .
          ок кой гын сер тораште - лӱдыкшӧ , чынак шол , -
          мыняре толкын-пӧрдыш ончылно иеш ?
          сандене сомылнажым шуктымын чын акше ,
          вес серыш вончымеке веле , раш лиеш .
          тарванышаш тугеже мо , ӱнарым налын ?
          пуш кольмо кидыштем . у пагыт ончылнем .
          ушештарем вуем йыр йыремже шочмо калык .
          мый тудын ен тӱрля вес серыш вончынем .
 **63**
          ок чаре , ок шогалте мӱндыр сер туралык ,
          кидеш пуш кольмым чытенак кучем .
          айдемын илыш йогыныш чонге пуралын ,
          садак могай-гынат пуламырым вучет .
          мылам пуат каҥашым : - тый возо куштылгын ,
          тек лийже шомакет яндар , пӧдыра да раш .
          тек мурыла йоҥгалтын , эреак куштыжо -
          тунам гына лиеш чылам ӧрыктараш ...
          мылам ойлат : - ит вӱдыл , рашемде шоныметым ,
          парням пурде огеш лий тыйым умылаш .
          веселанрак ончал , кораҥде шӱлыкетым ,
          эре ик нелытым огеш кӱл нумалаш ...
          мый колыштам йолташын поро ой-шомакшым ,
          шижам : удам ок шоно - кумылжо вияш .
          но , ошкылмеке шкетын , серын мут аршашым ,
          адак туржам чонемым - кузерак лияш ?
          шонем : возаш лиеш пурса шер гай шомакым -
          тавалтышым , муралшым , йоҥгыдым .
          но ойлынем изишак шергыракым ,
          перкан руаш  гай шушо илыш нугыдым .
          шонем : а илышнаже куштылго тунарак ?
          ок тол мо южгунамже неле шонымаш ? !
          мутат уке , чыла иктӧр мый ом пужаре .
          вет яклака огеш лий кажнын чон йодмаш .
          ала-кӧлан келша пеледышан изолык
          чара йол дене шыпак келанен кошташ ,
          а весым тарата кавасе канде солык
          полмезе кайык семын кӱшкӧ чоҥешташ .
          каласыза , кӧ шке вуя коршаҥге садыш
          пурен возеш кечеш ош капшым когарташ ?
          да " жигули " олмеш от шич пызнен тер салыш
          пошкудо ончылно " чап-чапым " койдараш .
          иктӧр шыман огеш лоҥ тавыштат вӱд толкын ,
          пайданым вашлиймекше , роштак шӱлалта .
          векат , тыге памаш вий , мланде шӱм гыч толын ,
          айдемын лайык чонжым порын авалта .
          мутат уке , яндар паша вуча йомартлын
          мураш куатле шочмо калыкем нерген .
          памаш вӱд гай асу да сото муторлаҥгым
          пӧлеклынем мыят , кынелын эр-эрден ...
          историйна айдемылан моткочак чот поян ,
          лач тудын ден пырля шкежат ушнен ила ,
          луктеш ма чыным таче , шарныкта шоям ,
          но кажне тукымлан у ӱжара йӱла .
               мондалтше мут ...
          вуйвустыкын вашкет гын , жап эре шагал-ла , -
          пасу мераҥым пуйто шӱртньылын поктет .
          а кече куржо писын , пуйто ик шагатла ,
          шӱмемым сусыртен , шыматылын , локтен ...
          жапем ыш сите шол миен толаш кӱсотышко ,
          волен шым шу пӱя декат , мындырланен ,
          лачак сурт олмысо шаршудым оҥ кӱсенышке
          шыман мый пыштышым тургыжланен ...
 **64**
          ох , тиде - " сомылан тӱняшке " вашкымашна
          шкенан ораде " чыр-чыр " койышлан кӧра
          айдемын чапше верчын тӱрлӧ вашпижмаште
          могае
                чон мучашым
                       мыланна сӧра ? ! .
          эре тыге : эрла шуам , йӧра , малдалын ,
          иктаж кок-кум мутлан жапна ок шу садак .
          вара колам : каен , изи ялнам кодалын ,
          Максим Петрович , колшо сарысе салтак ...
          нигӧ ынде огеш лук шучко сар шомакым ,
          пытартыш танык кайыш жапым ойырен .
          у тукымна тидлан мо тӱрыс акым ,
          шарнаш толеш мо шӱлык еҥ верч ойгырен ? ..
          тыге шол кӱрылтешыс илыш йыжыҥ шӱртӧ ,
          мондалтше мут
                      ок суло парымем чыла ,
         туге гынат аптыранен йӱла чон-шӱргӧ
         изи ялемлан кодшо порыс ончылан ...
         шаршудо шарныкта тораште шочмо суртым .
         салтакын илыш корныжо ушем налеш ,
         лудеш иктаж-кӧ мыйынат мондалтше мутым ,
         да жапын кылдыш иктыш садак ушалтеш ...

 106 кӱртньымат тулеш шуарат
 ( Ончыко 1990 : 4 ) **93**
                      вашмутланымаш
          Tений Российысе сылнымут мастар-влакӱн илышыштышт кугу
       савыртыш лийшаш . 11-14 декабрьыште Москваште РСФСР
       писатель ушемын Vӹӹ съездше эрташ тӱҥалеш . тушко марий
       писатель-делегат-влакат вич ий ыштыме пашам лончылаш ,
       иктешлаш мият . могай сеҥымашке шуын вара кызыт марий
       сылнымутна ? тидын нерген шке шонымыштым , ойыштым
       Марий АССР-ын калык писательже Ким Васин ден
       самырык литератор Владимир Козлов каласат .
   Козлов . жап толын шуэшат , сылнымут мастарна-влак эртыше да
 у съезд кокласе ыштыме пашаштым лончылат , сеҥымаш ден ситыдымашым
 тӱжвак луктыт , ончыкылыкым палемдат . но тиде , мыйын шонымаште ,
 сылнымутын ик ужашыже гына . тудым ме возышо еҥын творчествыштыже
 ала-мом кугунак вашталтен кертше вийлан огына шотло .
 литературный процесс утларак келге да шукыж годым
 тыглай гына умылтараш лийдыме . тидын голымак илышнаже иктешлымашеш ,
 таҥастарымашеш , тышечын кӱлеш ойым лукмашеш негызлалтеш . меат ,
 марий-влак , шкенан эртыме корнынам , тудын туралыкшым , кадыр-
 гудыржым да молыжымат аклаш савырнен ончалына . Ким Кириллович ,
 тендан шонымаште , тиде пагыт марий сылнымутышто мо дене палемдалт
 кодын ? мыняр-гынат ончык тошкалынна манын кертына мо ?
   Васин . литературный творчествына , мутат уке , эре ик верыште ок
 шого . налат кидыш " ончыко " журналын черетан номержым , курык
 марий альманахым - сай , шӱмым тарватыше , уш-акылым куандарыше
 произведенийым чӱчкыдынак вашлият . йӧратен лудым мый
 Г .Алексеевын , И . Караевын , Г . Гордеевын , В. Микишкинын
 повесть ден ойлымашыштым . ончыкылан ӱшаным пуа курык марий прозаик
 Э . Поствайкинын " тыйым ӱдыр вуча " романже . яжо шомакым марий
 литературыштына каласышт В . Абукаев , В . Изилянова ,
 С .Эсаулова , В . Петухов , Ю . Рязанцев . икманаш , уста вий
 ешаралтынак толеш . тиде вий пеленже кӱлешан ойым , свежа
 мутсавыртышым конден . марла произведений мыняр шукеммым шершот
 паҥга дене шотлен лекташ гын , чумыр итогна сае , поро лектышан ,
 манашат лиеш . вет кажне ийын марий театрна могай-гынат у пьесым
 модын ончыкта . поэзий книга-влак " книготорг " шӧрлыкыштӧ олачан-
 вулачан койыт , сӧрал комышт дене лудшо-влакым йывыртыктат .
 ынде марий авторна-влак поманым , повестьым стих денат возат ,
 литературоведческий произведеният жапын-жапӱн сӧрал эссем . муро
 саскам ушештара . продукций чотат , тӱрлӧ жанр дене серымат ситышынак ,
 садланак ятыр сылнымут пашам аклыме годым критик ден рецензентна-
 влак чӱчкыдынак статистика йӧн дене кугун пайдаланат : писатель
 пытартыш жапыште тынар-тынар почеламутым , тынар ойлымашым я
 повестьым серен манылден колтат .тергызе-влаклан ӱшанаш гын , Сергей
 Николаев коло наре пьесым возымыж дене лӱмлӧ писательыш лектын,
 Семен Николаев лу ута сборникым лукмыж дене чапланен . книга
 чотым шершотеш шотлетат , Макс Майн ден Юрий Галютин марий
 литературышто эн тале поэт улыт . но статистикылан гына ӱшаныме ,
 сылнымутым шершот паҥга дене аклыме - моткоч ондалчык койыш ,
 таляка критерий . " вал " манме критерий озанлык пашаште , статистика
 итогышто веле тымартеат сайлан шотлалтеш тыге чумыр продукций
 негызеш чоя администратор-влак але мартеат ончыл верыш лектыт ,
 тӱрлӧ премийым наледат . жанр ойыртемым гына шотыш налмат
 литературым чын аклаш йӧным ок пу .
   ме шке творчествынам , моло калык сылнымут дене таҥастарен ,
 жанр ден темым гына шотыш налын ойлена . адак у романна савыкталт
 лекте - литературына пойыш ; писательым темыжлан , сюжетше
 актуальный улмылан моктена . ешартышыжлан кугешнен каласена : ынде
 тематикынат , жанрнат молӱн гаяк , моло калык сылнымутым чеслынак
 поктен суын улына . тюге ойлымым научно пеҥгыдемдаш манын ,
 литературоведна-влак " писын вияҥме нерген " теорийымат шонен луктын
 улыт .
   Козлов . вуеш ида нал , Ким Кириллович , мый тендан шомакдам
 изишлан кӱрлам . тиде пытартыш ойда дене нигузеат келшаш огеш лий .
 да , ты кӱлдымаш теорий сылнымутышкына шыҥен , но мыйым ала-молан
 утларакше мемнан мона уке , тудо тургыжландара . " уке " шомакым
 кычалтылме шот дене гына он ойло . тидыже кычалтылдеак , ӱмбач
 гына ончалмаштак палдырна . сылнымут тергыме пашаштына ме таче
 мартеат тыгай умылымаш-влак нерген мутым огына тарвате але тарватена
 гынат , так , шотшылан гына : направлений ,
 **94**
 стиль , модернизм , авангардизм форма , писательын тӱняончалтышыже ,
 тӱняумылымашыже , философий категорий , могай писательын могай
 философын системыжлан эҥертымыже ( эҥертымыже , а тудын деч
 кӱсынлымыжӧ огыл ) да тулеч моло нергенат . нине умылымаш-влак
 кокла гыч марий литературоведенийыште " стильым " гына мыняр-гынат
 почын ончыктымо . а молышт мемнан сылнымут илышыштынат тунарак
 палдырнен , сылнымут нурешнат нерешт шуктен огытыл .
   молан нунын нерген огына шонкале , ӱчашымашым тарватыме ок кӱл ?
 такшым тыгай сынан произведенийна-влакшат уке гаяк . а молан нуно
 уке улыт ? тидын нерген , мыйын шонӱмаште , мутым лукташ жап . тидым ,
 мутат уке , мый кугу исторический контекстыште ончалме шот дене гына
 тарватышым . марий сылнымутнат аҥысыр " социалистический реализм "
 кышкарыште гына пӧрдшаш огыл : иктаж-могай направленийлан эҥертен ,
 тӱрлӧ могырым да чын сӱретлен ончыктышаш . мый гын эше тыге каласем
 ыле : авторплан нимогай кышкарат огеш кӱл , лийже тудо соцреализм
 але вес реализм , вет кеч-могай кышкар кӧргыштат шыгыр . мом да
 кузе возаш - писатель деке ӧрдыж гыч тушкалтшаш огыл , а тидыже
 возышо еҥыҥ кӧргӧ чонжо гыч лектын шогышаш .
   Ким Кириллович , пожалуйста , тӱҥалме шонымашдам умбакыже шуйыза .
   Васин . " писын вияҥме " манме научный терминым туран умылаш ок
 кӱл . мыйын шонымаштем , пеш чын ойла мордва ученый-филолог А .
 Алешкин : " о стремительном развитии младописьменных и новописьменных
 литератур мы , очевидно , можем говорить лишь с точки зрения внешних ,
 т . е . количественных параметров , таких , как сроки и темпы
 освоения жанровых форм , приемов и принципов художественного
 отражения действительности и т. д. ш позичий же эстетического
 постижения жизни как человеческого бытия со " стремительными " ,
 " ускоренными " и прочими убыстренными эпитетами приходитса быть
 осторожней , потому что эстетическое освоение действительности ,
 жизни как бытия человеческого - это прежде всего явление , связанное
 с чувственно-психологическими категориями и художественным
 мышлением , измерить которые количественными параметрами невозможно ,
 ибо они лежат в сфере творческого мироощущения . художественное
 мышление лыбого народа ускорить нельзя , его можно " разбудить " ,
 дать ему толчок для развития , его можно искусственно затормозить ;
 но заставить ускоренно развиваться невозможно . оно способно
 эволюционизировать и в результате длительной исторической эволюции
 давать взрывоподобные вспышки , порождающие новое качество "
 ( Алешкин А . В . Реальность ускоренного развития и эстетический
 потенциал , - аспект - 1989 , Саранск , 6-7 с . ) .
   сылне литература , чынак , южо саман йыжыҥыштыже молгунамсе деч
 чотрак вияҥ кертеш . марий культура историй гыч палена : 1905 ий
 тургым жапыште , вара 20-шо ийлаште марий поэзий кугун талышныш ,
 кӱчык жапыште роман ден музыкальный драма жанрна шочо , атыланыш .
 но тиде атыланымаште сайжат , тӧрсыржат , йӧнештарен шуктыдымыжат
 ыле . " писын вияҥмына " шукыж годым поро лектышым , ончыкылык
 сеҥымашым сӧрышӧ " творческий заявка " лийын кодын .
   Сергей Чавайн , М . Шкетан , Олык Ипай , Казаков Миклай ,
 Валентин Колумб марий сылнымутым моло калык сылнымут дене
 иктӧр шынденыт . но чумыр сылнымутна , тӱрыснек ончымаште , алят
 моло калык сылнымут деч почеш кодеш . кызыт ӧрдыж калык шанчызе-влак
 дене мутланыме годым ме колына : " муро пашада изиш шеҥгелан шӱдырна
 але шӱдырна аман " . рӱдӧ изданийлаште тӱрлӧ калык сылнымут нерген
 каласкален кайыме годым марий литературылан эре икгай ойсавыртыш
 тӱкна : " и другие " . тыге йожекла аклыме мемнам чот шоналтыктышаш :
 марий сылнымутна ынде шӱдӧ ий утла тӱняште ила , а творческий
 резонансна чӱдӧ .
   Козлов . тӱсленрак ончалаш гын , сылнымутыштына авторна-влакын
 тӱрыс , шке семын шонен моштымышт ок сите . а 37-ше ий туткар
 деч вара мемнан ик марий писательнат ( лудшо-влаклан сайын палыме-
 влак кокла гыч манам ) илышым шке умылымашыж гоч ужын да суретлен
 пуэн огыл тидыжак нунылан шке шотан , тудлан гына келшыше сылнымут
 мастарлык кӱкшытыш шуаш чаракым ыштен . мый гын тышке теве мом
 ешарынем : сылнымутат , кеч-могай искусство семынак , традицийлан
 пеҥгыдын эҥертышаш . налаш руш , йот элласе сылнымутым .
 кудогунамак нуно шочыныт да кудогунамсек вияҥыт . а марий литература ?
 тиде икте . весыже - экономикын , республикысе политический
 ситуацийын , йылмын , культурын , искусствын , икманаш , калыкын
 пӱтынь илышыже чыла шотыштат иктӧр вияҥме деч посна сылнымут шкетын
 гына пасу покшелан шоген кодшо одар тумыла одарланен огеш керт .
 такше патыр тумо семын соген кодеш гын , одарлана
 **95**
 ыле , очыни , но тудыжо нарашта воштыр гане веле . сандене ,
 моло дене ваш кылдалтде , тӱзланашыже моткочак неле . ончалза ,
 могай илышышке толын шуынна : марла возышыжо возгалаш тӧча эше .
 а лудашыже кӧ лудеш ? ий гыч ийыш йылмынажым монден толына .
 мемнан коклаште тиде тыгак лийшаш манме лӱдыкшӧ чер
 чараш лийдымын шарлен . кундемыштына , тыгак марий-влак илыме моло
 верлаштат , шке чурийнам арален кодышаш верч тарванылаш тыҥалын
 улына гынат , национальный тӱсна ишалтынак толеш . тынар пытарыме
 гын , ынде тудым уэшла ылыжташ тӧчен ончо-ян-шылыжет тарвана .
   Васин . кызыт марий сылнымутлан чот вияҥашыже , моло калык
 сылнымут дене тӧр лияшыже , южо шотышто ончылташыжат тӱрлӧ чий
 эрыкым ок пу . тыҥ чийже йӧсын кушмаштына . рушлаже тыгай йӧсым
 " болезнь роста " ваныт . марий сылнымутлан илыме курымыштыжо
 шуко гана умбакыже кушмым , иктӧр вияҥмым ик жаплан чарнашыже
 логалын . тыге лугыч лийын , мутлан , XVӹӹӹ курымысо "школяр "
 поэзийна дене ; тыҥалме корнеш чыгынен XӹX курымышто шочшо
 этнографий сынан прозына ; 1905 - 1906 ийлаште вийым налын
 шуктышо поэзийнам ик-кок ий гыч " шем реакций " жап темдалын , да
 социалистический революций водын марий писатель кокла гыч шукышт
 возымымат чарненыт . чот йымен , ик верыште тошкышташ тӱҥалын
 1937 ий деч вара мемнан сылнымут куатна . 1953 - 1965 ийлаште
 угыч ылыжше мурпашана адак " застой " пагытыш пернен ...
   пеш кугун чараклен мемнан кушмо куатнам , сылнымутын ойыртемжым ,
 спецификыжым шотыш налдымаш . идеологий пашанам виктарыше-влакат ,
 писатель-влак шкештат сылнымутан произведенийыште эн ондак
 актуальный проблемым , актуальный темым кычалыныт , нуно шоненыт :
 литературный творчествым озанлык паша дене иктешлыман . пел курым
 жапыште ме творчество пашам аклымаштат бырократ койышлан ,
 номенклатурный йӧнлан эҥерташ , мурпашам озанлык паша дене ик
 семын аклаш чотак тунем шуынна , сандене писатель погынымашыштат ,
 творческий дискуссийыштат чӱчкыдынак колалтын : " самый кӱлешанже
 - тема ; актуальный тема уло - произведений сай , мыланна кӱлшӧ " .
 а мастарлык ден сылнымутын качествыж шотышто шукыж годым шомакат
 лийын огыл . налат лучко-коло идалӱк ожнысо критика обзорым -
 тема почеш темым лончылымо , геройын шӱм-чонжо , характерже
 ( койыш-шоктышыжо ) , произведенийын эмоциональный настройжо
 нерген ик мутат уке . а вет литературын тын пашаже - айдемын
 шӱм-чонжым , койыш-кучышыжым устан почын пуымаш , сандене
 руш филолог-влак мурпашам , сылнымут творчествым " человековедений "
 маныт . лудшовлак писатель-влак деч лачак шӱм-чон ойым , кумыл
 тарватыше шомакым вучат .
   тачат шарнем фольклорист А . Китиков дене ик ялыш лекций
 лудаш мийымынам . сценыш кӱзен , ме клубыш погынышо калыклан
 марий сылнымутна тырлӧ озанлык кампаний дене кузе чак кылдалт
 шогымо , актуальный производственный тематика кузе мурпашашкына
 ушнен толмо нерген пешак ойлена . а колхозын кӱтӱчыжӧ кынел шогалят ,
 манеш : " мутат уке , чыла тема кӱлеш , но молан радио денат ,
 газет гочат эре иктӱмак тӱеда : кем ургаш сапожникым туныктеда ,
 шоферым - " баранкым " кучаш , мыланна , ферма пашаеҥ-влаклан , эре
 ушкал ден шорык нерген йомакледа ... мыланнаже терыс ӱпш огыл ,
 сӧрал ой , мотор ӱдыр муро кӱлеш ... чоным тарватен серымым лудмо
 шуэш " . икманаш , калык мемнан деч шӱм шомакым йодеш , илышын
 тӱрлӧ йыжыҥжым пален налмыже шуэш . а ме тудлан какши
 " производственный повестьым " , инструкций сынан пьесым тушкена ,
 чаргата йӱкан агитстих деч нигузеат ойырлен огына керт . адакшым
 чӱлт ӧрмаш: элементарный политграмота йӧршан " стихым " утларакшым
 серат лӱмлӧ писательна-влак . теве кидыш налына ик поэтын книгажым .
 книгам поэзий пӧлка шот дене издательствыште савыктен лукмо , но
 тушто чын поэзийын янжат , ӱпшыжат уке . автор мо нерген гына ок
 ойло : кечывалвел Америка ден Африкышкат миен шуэш . строкам
 иктаж политсиравочник гыч кӱсынлымӧ " ушан " сентенций дене пойдара ,
 тидын годымак свежа шонымаш , шке гыч каласыме ой уке гаяк , манаш
 лиеш . поэтна кокла гыч шукышт тыге шонат : актуальный тема
 актуальный шомакым йодеш , актуальный шомакше - лозунг ,
 " кӱдыратле " шонымаш .
   эше 30-шо ийлаштак О . Шабдар , марий поэзийын риторикыжым
 вурсен , тыге каласен : " мурымо-чӱчкымӧ осал паша огыл гынат ,
 эртак мурен-куштен гына социализмат ок ышталт " . уста критик
 мучашдыме пайрем , " сплошной парад " илышым чыла могырымат ,
 тудын тӱрлӧ шӧрынжым ончыкташ йӧным ок пу манын шотлен да
 "илышым сложный процесс семын ончыкташ " ужын ( Шабдар О .
 Марий поэзий да
 **96**
 поэт-влак нерген . - " у вий " , 1934 ий 7-8 но ) .
   кугу писательын витле идалык ожно каласыме каҥаш ойжо мемнан
 пагытыштат шке чынлык куатшым йомдарен огыл . кумӱл шомак деч
 кораҥме , таляка агиткым жаплыме койыш алят мемнан коклаштына
 ила , тошто семынак рӱдӧ опиентирешна кодын .
   шукерте огыл Марий книга издательство Анатолий Бикын
 сборникшым савыктен лукто . сборник лу ий ожно колышо уста
 поэтын пел курымаш пашажым иктешлен ончыкта . поэт тӱркӧ темылан
 возен , агитстихат тудын ойпогыштыжо ятыр уло . тыгай почеламутла
 гыч ятыржым сборникыш пуртымо . но нуно жап эртыме семын ынде
 чотак тоштемыныт , содержанийышт денат таляка улыт . тидын годымак
 сборникыш пурталтде колын поэтын эн сай лирика саскаже . уке тушто
 " памаш корно " , " изи улам , мотор улам " да моло шедеврже ,
 марий поэзийын классикышкыже савырныше шӱм саскеже .
   Анатолий Бик мемнан ик эн тале лирикна . мыйын шонымаште ,
 тудын лирикыже И . Осмин дечат , С. Вишневский дечат кӱшнӧ
 шога . А . Бикын почеламутшо казенный оптимизман огыл : кажне
 сӱретше , кажне шомакше шӱм гычше тул гай йӱлен лектын .
 коклан шӱлык шонымашат А . Бикын поэзийыштыже раш шижалтын .
 садланак нылле ий ожно тудым "пессимист мурызыш " лукшо эпере
 статьят , фельетонат газетешат , журналешат савыкталтын ыле .
 но поэзий - йыжыҥан , айдеме кумыл гае тӱрлӧ шӧрынан . ойгыжат ,
 куанжат илыме ӱмырыштына йыгыреак  вераҥыт . адакшым чыла
 шӱлыкаҥмашым " пессимизмлан " шотлаш ок лий. А . Пушкин
 шкенжын шӱлык почеламутлаж нерген каласен : " печаль моя
 светла " . тыгак уста марий поэтнан шӱм ойгыжат , шӱлышаҥмыжат
 сото шижмашан , яндар кумылан . тудо кочо шомакым серен Кугу
 сар нерген . южо поэтше але мартеат Кугу сар нерген  утыждене
 веселан , чӱчкалтен-кушталтен воза . теве шукерте огыл ик автор
 сар жапым ушештарен каласен :
 " баяным шоктен , муралтен , Берлин марте сеҥен мийышна " .
 куштен-мурен , баяным , гитарым шоктен , совет калык Кугу сарыш
 лектеш гын , товатат , Юл ден Москва  марте огына чакне ыле ...
 коло миллион утла совет айдеме чапле сеҥымашна верч кредалме
 пасушто пытен , миллион дене еҥже чолак пӧртылын . А . Бик
 шке мурпашаштыже сарын кочо шӱлышыжм шӱм шолын ончыктен коден ,
 тудын фронтовой лирикыже - ныжыл кумылан реквиен . Бикын возымыжым
 лудын , ме раш умылена . интимный лирика кугу общественный
 проблемым нӧлтал сеҥа . арамлан огыл Кугу сар жапысе совет
 поэзийыште ик рӱдӧ верым налыныт К . Симоновын " жди меня " ,
 А . Суриковын " землянка " , М . Исаковскийын  "враги сожгли
 родную хату " почеламутышт . нуно чоным тарватыше мурыш , калык
 эпосыш савырненыт .
   лирика ден эпос мурпаша сынышт , кӧрго ойыртемышт дене йылт тӱрл0
 йыжыҥан улыт . но литература историй гыч ме палена : ятырже годым
 лирика ден эпос иктыш ушнат , лиро-эпический жанровый ойыртем
 шочеш . Я . Бикын лирикыже лач тыгае : эпос радамышкат ик шӧрынжӧ
 дене ушна .
   историйын эн тургым эн туткар пагытыштыже лирика кумылан эпос эре
 рӱдӧ верыш лектеш . латкандашымше курымын чумыр саман корныжым ,
 трагедийжым да сеҥыме куатшым философла иктешлен пуэн " водопад " ,
 " на смерть князя Мещерского " почеламутлаштыже Г . Державин ,
 варажым " вакхическая песня " стихше дене А . Пушкин кумыл нӧлтын
 саламлен эрык вийым , декабризмын идейжым . Г . Державинат ,
 А . Пушкинат ик жапыштак эпикат , лирикат улыт . а мемнан жап
 гыч В . Высоцкий , Д . Самойлов , А . Яшин , Б . Слуцкий
 кӧ улыт ? лирик ? эпос велыш мелын шогышо поэт ? нунынат поэзий
 корнышт йыжыҥан , тӱрлӧ шӧрынан ...
   кызытсе марий поэзийыштат лирика сыныш элегий кумык , эпосын
 сылнымут йӧнжӧ ушненак толеш . лач тыгае , мутлан , В . Регеж-
 гороховын , А . Тимиркаевын , С . Эсаулован , В . Изилянован ,
 + г. Сабанцевын , Г . Чемековын лирикышт ... чыла тидым шотыш
 налын , мый шонем : мемнан поэзийнан ончыкылыкшо тӱҥ шотышто
 синтезыште , тӱрлӧ йыжыҥан лиймаште . но лирика - чыла мурпаша
 радамыштына рӱдӧ йыжыҥ . вет ме кызыт гуманный социализмым чоҥена ,
 айдемым тыҥ верыш шындена . а лирика сынан шомак айдемын кӧргӧ
 вийжым , шӱм шонымашыжым почын пуаш нимо деч коч йӧнкӧ . икманаш ,
 " человековедений " деч посна ме ончыко сайын каен огына керт .
 айдемын кӧргӧ вийжым , шӱм-чонжым келгын почын пуышо чыла жанр ,
 чыла йӧн мыланна келшыше . ынде раш умылаш жап шуын ; сылнымут
 паша тӱрлӧ йыжыҥан , тӱрлӧ шӧрынан . эре ик семын , ямде схема
 почеш серыме "актуальный " произведенийын  "ямле пагытше " эртен .
 ынде эн актуальныйыш лектын Айдемын шӱм-чонжо , тӱрлӧ ийжыҥан ,
 тӱрлӧ шӧрынан койыш-кучышыжо .
   мурпаша тӱрлӧ йыжыҥан , тӱрлӧ шӧрынан лийже манмым мый тыге умылем :
 кызыт печатьыште , общественный форумышто ваш учашымаш , дискуссий
 виян кая . писателят тыгай дискуссий деч ӧрдыжеш кодшаш огыл .
 адакшым шке уш-акыл ойым кызыт четлык гай параграф кӧргыштӧ гына
 ашнаш келшен ок тол . яндар , чын ой шуко вариантан шонымашым ушышто
 таҥастарен , терген лекмеке иже шочеш . садлан поэт шке чонжым ,
 шке шонымашыжым тӱрыснек почын ойлышаш . а ончыч шке чоным почын
 ойлаш чылаж годымак ок лий ыле .писатель-влак эреак общество лӱм
 дене , класс лӱм дене , коллектив лӱм дене ойленыт . критик ден
 литературовед-влак шонен луктыныт " лирический герой " терминым .
 тиде "лирический геройжо " автор деч кугун йотышнен , уло коллектив
 лӱм дене кончышо образыш савырнен . илыш чыным тӱрыс почын пуаш
 класс лӱм дене , коллектив лӱм дене веле ойлымо ок сите тӱҥ шотышто
 шке шонымашым , шке чоным келгынрак почын пуыман . тыге манын ,
 мый сылнымутышто индивидуализмлан , общество ваштареш шогымылан кумда
 корным почаш кӱлеш манын ом темле . мӧҥгешла , шке чоным келгын почшыжла ,
 мурызо еҥ пӱтынь коллектив деке утыр лишыл лиеш . молан манаш
 **97**
 гын , совет айдеме тыглай " винтик " огыл , а юзо куатан атом .
 а атом кӧргӧ , В . И . Ленин манамыла , нимучашдыме поян ,
 тӱрлӧ дечат тӱрлӧ ойыртемышан .
   Козлов . тачысе саманыште , ик могырым , писательлан возашыже
 материал моткочак шукыла чучеш , илыш савыртышым ужын , шекланен
 гына мошто . тидын годымак пагыт ойыртем сылнымутан произведениеш
 шке шотан палыжым садак кода . тидыже самырык автор-влакын ( тӱҥ
 шотышто прозаик-влакым налам ) возымаштышт утларак шижалтеш . кӧ
 ме улына , молан илена тӱняште - ийгонан авторна-влак тиде темым
 ӧрдыжеш коденыт гын , самырык-влак тидлан утларак вниманийым ойырат .
 илыш йыжыҥын кӧргышкыжӧ пураш , тӱҥ-вож йодышлан вашмутым кычалаш
 ӧрмалгыше ( але тидым ышташ тоштдымо ) писатель-влак темым ӱмбач
 гына ниялтен каеныт гын , рвезе тукым илыш нерген келгынрак да
 кумданрак шонкалаш тӱрша . тыгодымак нунын илыш опытышт , умылымаш
 кумдалыKышт чылаж годымак иктӧр огыл . кызыт нуно сайын умылат :
 шке шонымашым шонымет семынак почын пуаш эрык пуалтын . а шукерте
 мо официальный идеологийлан кеч изишак ваштареш лиймым , вес семын
 шонен возымо произведенийым лудын лекмекышт , шуко тергызе-влакше
 тыгерак койдарен ойленыт : илышым вӱта шеҥген ончен возымо .
   Васин . 80-шо ийла элнан историйыштыже ( тыгак тӱнямбал
 историйыштат ) тура савыртыш жап лийыч . тиде савыртышым руш да
 моло писатель-влак шукыж годым ончылгоч шижыныт . тидыже В .
 Астафьевын , Ф . Абрамовын , В . Быковын , В . Распутинын ,
 В . Беловӱн , В . Высоцкийын творчествышт гыч раш коеш .
 кызыт тиде тура савыртышым А. Адамович , И . Васильев ,
 Ю . Щербак , Б . Олейник да молат шӱм вургыжын сӱретлен
 онцыктат . марий сылнымутым ончалына гӱн , саман уэммым ,
 вучыдымо у проблема калык илышыш толын лекмым республикысе
 писатель-влак але уждымыла койыт . ужыт гынат , темым ӱмбач
 ниялтен кайыме да " перестройка " шомакым уэш-пачаш тӱйымӧ дене
 серлагат . саман уэммым тӱвыт ончыктымо огылжак манын огына керт .
 илыш ден иктӧр каяш тыршымыштым ончыктышт Александр Юзыкайн "
 Эҥыремышвот " повестьше дене , Миклай Рыбаков " Мокмыр "
 фантасмагорийже дене . " перестройка " тургымым чыла сайжыге ,
 осалжыге вий ситыме семын сӱретлен ончыктат Ю . Артамонов ,
 В . Любимов , В . Абукаев , В . Микишкин ... иктешлен ,
 тыге каласаш лиеш : марий сылнымутат тура савыртыш пагытыште ик
 верыште ок шого , изин-изин шке мутпогыжым ешаренак толеш .
 тидын годым вигак палемдыман : мемнан уым кычалмына , ешартыш
 шомакна шукыж годым " провинциализм " сынан . сылнымут саскаланна
 историзм келгыт , концептуальость ок сите , илыш саманын ,
 событийын , конфликтын ик шӧрынан улмыштым веле ятыр кингаште
 ужына . марий автор-влак илыш йыжыҥым сӱретлен ончыктымышт
 годым утларакшым бинарный логикылан эҥертат , тӱням " шемылан "
 да "ошылан " шеледат , а илыш саманын шуко чиян улмыжым ,
 ыжо случайыште " ошат " "шеме " , "шемат " " ошо "
 лийын кертмым огыт умыло ( квантовый физикыште чӱчкыдын тыгат
 лиеда ) . мутлан , кузе умылаш тений саманыште кооперацийын
 рольжым ? кузе сӱретлен ончыкташ агрокомплекс ден тыглай кресаньык
 кокласе кылым ? мо тугай марий арендатор ? республикыштӱна пел
 тӱжем утла еҥ - ученый степень ден званиян , тидыже чынжымак
 ончыко кайымынам ончыкта мо ? а мелиораций ден химизаций пашана
 мыняр тӱкӧ вучыдымо проблеман ? писательна-влакын серымыштым
 лудын лектат гын , тӧрсыр , йыжыҥан проблема йылт уке гаяк
 чучеш . моткоч яклакан , коло-кумло ий ожнысо схема дене эрта
 мелиораций ден химизаций тургым В . Юксернын " кас ӱжара "
 романыштыже , И . Осмин " уна " поэмыштыже личный озанлыклан
 жапым ойырымӱм , индивидуальный инициативым шылтала , вашкерак
 ялым ола гайыш савыраш ӱжеш . А А . Асаев " ошвичыжат ,
 йӱксыжат " романыштыже ( 1985 ийыште угыч савыктыме ) вӱд
 поянлыкым ешарымаште гигантоманийым пеш чот мокта , изи иксам
 пӱйымым тӱнямбал событийышке савыра . романын тӱҥ геройжо ,
 " чолга " мелиоратор Чолпан шуко ӧрын шогыде ойла : " дамбым
 чоҥымеке , Икса ден Ошвичым шлюз дене ушат , тиде шлюз дене
 катер але пароход пурен лектын кошташ тӱҥалеш . пароходеш колхозный
 туристиский базым я каныме пӧртым почыт ... канал гоч пристанеш
 шич да Москвашке шумеш кае веле . даже Ленинградыш лиеш . але
 ӱлыкыла Казаньыш , Волгоградыш , Астраханьыш ... "
 романын моло геройжо-влак тыге " чиялтыл " ойлымым лугыч ыштыме
 олмеш йывыртен вашештат : " ой , Потыр Иваныч , мутет мут огыл -
 шӧртньӧ " .
   мелиораций ден гидростроительство пашаштына шке жапыштыже тӱргоч
 кайыме . мелиораций ден вӱд озанлык министерствын титакшылан ,
 сайын шоналтыде толашымыжлан кӧра нимогай кӱлешлык деч посна угыч
 Дон вӱдыш каналым чоҥаш тӱҥалме , Арал теҥызым пытарыме ; Ошвиче
 йырат эпере икса-влакым пӱялен шындыме . чыла тиде пашан нимолан
 йӧрдымӧ ӱлмыжым ындыжым илыш раш ончыктен ...
    эртыше ойлан , тормак шонымашлан эҥертыме моло автор-влакын
 серымаштыштат рашак коеш . ятыр авторжо алят ушыштыжо коло-кумло
 идалык ожнысо " рӱдӧ указанийым " пуктен ашна , Брежневын
 ончыктымо корныж дене кызытат тошкышташ точа тиде ок сите , ме
 историй йыжыҥнамат , шымлу ий жапыште эртыме корнынамат
 " краткий курс истории ВКП(б) " , " вопросы ленинизма " книгала
 негызеш сӱретлен ончыктена . личность культым ятлена , но илыш
 саманым сталинизм ой дене келшышын умылтарена . ленинизмын чын
 содержанийжым , тӱҥ идейжым шотыш огына нал . санденак З .
 Каткован " живой родник " романыштыже нэп ден коллективизаций
 жапым , кресаньыкын азапшым " великий перелом " статьян калыпышкыже
 пуртен шындыме .
   Сталин озаланыме годым демагог кашак осал пашам , репрссийым да
 монь Ленинын лӱмжӧ дене , авторитетше ден леведаш тыршен .
 М . Якимов " Ленинын салтакше " поэмыштыже революзй онын
 сугыньжым шуктышо еҥыш репрессийлан титакан М . Калашниковӱмат
 пуртен .
 **98**
   ӧпкелен ойлаш верештеш : кызыт марий Ленинанына сӧрал шомаклан ,
 ушеш кодшо сӱретлан нужна . писатель-влак шукӱж годым чылалан
 палыме фактым , политграмота учебинкым произведений рӱдыштлан налыт ,
 южо поэтше пырдыж численник гыч ик лышташыжым кушкед налешат , тушто
 серымым тыманмеш рифмоватлен шында ... тидын годымак мемнан
 архивыштына тымарте тӱкысымӧ материал курык ора наре кия .
 нине материалла гыч коеш : В . И . Ленинын илышыже да пашаже
 марий калыкын илышыже да пашаж дене чак кылдалтмым ончыктышо
 факт пешак шуко . кугу онын кабинетыштыже кызытат аралалтше
 книгалам шерген лекмек , мочол сай шонымаш шочеш . вет ятыр
 книгаштыже марий калык нерген ойлалтеш , а кабинет пырдыжыште
 кечыше картыште Марий кундемым сӱретлыме ...
   М . Прилежаева 1901 ий нерген серымаштыже ушештара : В . И .
 Ленин , кугыжан ссылка гыч пӧртылшыжла , Звенигово затоҥыш жаплан
 пурен кок кече наре илен ...
   сыжетым , илыш гыч конфликтым , творчествылык материалым , чылт
 угыч , шке гыч муын , сылнын иктешлен моштыдымаш марий сылнымутланна
 умбакыже вияҥашыже ятыр шотышто эрыкым ок пу ...
   лудат марла савыктыме ятыр произведенийым да вигак ужат : автор
 шуко моло калыкын писательже семынак возаш тӧча , но ок кой тудын
 возымаштыже чылт угыч серен моштымаш . марий автор ямде идейым ,
 сюжетым ӧрдыж гыч " кӱсынла " . тиде кӱсынлымыжӧ идейный
 содержанийыште веле огыл , персонажым ончыктымаштат , композиций
 ден стильыштат чот шижалтеш .
   руш да моло калыкын сылнымут ойпогыжо , чумыр мутвундыжо тачат
 мыланна чапле образец , эре уым кычалаш кумылаҥдыше вий лийынак кодеш .
 но ямде образецлан эҥертыме годым эн ончычак шке кӧргӧ вийым ,
 " творческий самобытность " манмым моштен почылтарыман . личность
 культ озаланыме жапыште , Брежнев ден Суслов тӧраланыме годымат
 искусство пашаште , творчество пашаште " национальный самобытность "
 манметым пешыжак жаплен огытыл , " историй шотышто перспективыдымылан "
 шотленыт . арамлан огыл мемнан литературный критикна вес автор деч
 кӱсынлымым , шинчаорак подражаний корно дене кайымым шукыж годым саеш
 шотлен , " влияний " манме графашке пуртен шынден . но еҥ деч тӱрыснек
 кӱсынлымӧ , тӱрыснек копироватлыме корно дене кайыме нигунамат " пайдале
 влияний " 'лийын ок керт . ӧрдыж гыч кӱсынлымӧ , ушыш налме надыр
 керек-кунамат марий культурыланна чылт шке семынже вияҥашыже
 полшышаш . М . Шкетам 1924 ийыште " Йошкар кече " газетеш
 " марийын искусствыжым Европысо музыка почеш " статьям печатлен .
 тушто каласен : марий музыкым тӱнямбал искусство деке лишемдыман ,
 амалжым ( творческий культурыжым ) моло ончыл калык деч налман , а
 семже ( колоритше , спецификыже ) марийынак кодшаш . 1936 ийыште
 " марий моммуна " газет марий театрлан тӱрыс страницыжым пӧлеклен
 да тиде страницылан тыгай вуймутӱм пуэн : " акпатыр гыч Отеллошко " .
 вес семын каласаш гын , шочмо калык ой тӱнямбал эстетика , культура
 дене иктешлалтшаш . а шуко марий автор-влак кызыт мартеат культура
 кӱкшыт шотышто моло калык деч почеш шӱдырнат . " провинциализм "
 койыш , эрудиций таляка улмо мемнам йолна гӱч , кидна гыч кепшылтен .
   яныш Ялкайн " сылнымут нерген мут " (1935) книгаштыже , марий
 автор-влакым шылтален , тыге каласен : " илышым образвлакын системышт
 гыч келгын ончыктышо чынак сылне произведенийым сераш пеш кугу
 культуран лияш кӱлеш ... тыгай культуран , уста писательна , руш
 йылме дене серыше-влак дене тӧр улшо пӱшо еҥна пешак шагал . марий
 йылме дене серышылан пролетар мировоззрениян лийме веле огыл , айдеме
 обществын ончыко законжо-влак шинчыме веле огыл , шке калыкын
 экономикыжымат , историй-этнографийжымат , йылмыже кузе кушкын
 толмымат шинчаш кӱлеш . уке гын тудо перспективым ончыктыман ,
 чынже денак тичмаш образан произведенийым пуэн ок керт " .
   тале уш-акылан писательнан ожно каласымыже , ойжо тачат моткоч
 чын . кызыт социологий наукышто " функциональная неграмотность "
 термин уло . тыгай " грамотдымо еҥлан " вуз дипломан , но илыш
 деч , чумыр наука деч почеш кодшо , литератор я ученый шотлалтеш .
 а тыгайже , чыным ойлаш верештеш , коклаштына ситышынак уло .
 эн тӱҥ ситыдымашна : уло сылнымутна , моло калык сылнымут дене
 таҥастарымаште , пешак икмарда уш-акылан , аҥысыр шинча онцалтышан ...
    Козлов . ойда дене келшыде ок лий . ме шинчымашнам шинчымашлан
 кӧра гына налшаш огынал . а тудым эреак тӱрлӧ могыр гыч пойдарен
 шогышаш укына . адакше тидыжат уло : ме , марий писатель-влак ,
 шке подыштынак шолаш йӧратена . моло писатель-влак дене кылна изи .
 тидыжат , очыни , уш-акыллан иктураште шогашыже гына полша .
   Васин . мый шке шонымашем , ончалтышем луктын ойлымаштем утларакше
 тӱрлӧ тӧрсырна нерген почын ончыктышым , " фимиам " манме деч
 кораҥаш тыршышым . моктымо шомакем критика чондайыштем але пытен
 огыл . тамле " костенечемат " тушто ситышынак уло . ятыр марий
 авторжо мӱгинде йокма гай ойым шукертсек чон йӱлен вуча . туге гынат
 мый тулар марий омыл , чиялтен ойлаш , лудшо оҥым чолга шомакем
 дене сымыстараш ом шоно . эре иктым ушыштем кучем : литературный
 творчество чӱдӧ шонымашан , таляка культуран лудшо-влаклан
 келыштаралтмаш огыл . сылнымут чарныде вияҥ , лӧзаҥ шогышаш .
 тунам веле чынже денак калык мут , уш-акыл ойпого лиеш . икманаш ,
 критицизм пафос виян творчествылан йот огыл , мутем уш-акыл куатым
 утыр нӧлталаш , шуараш тарата шонем . ида мондо : кӱртньымат
 тулеш шуарат .
   Козлов . Ленин ойлен : " талант - это редкость " . сандене
 поэтым , прозаикым , драматургым поро ой денат жапыштыже куандарен
 моштыман . лушкыдо , таляка произведенийым возышо-шамычым чаманыман
 огыл , но чын талантлан эре полшыман . а кӱрылтде ончыко каяш ,
 сылнымутнам у кӱкшытыш нӧлталаш кӱлеш манмыда пеш чын .

 107 патай сопромын ойпогыжо
 ( ончыко 1990 : 4 ) **101**
 Николай Петров
          Ларивон таушта
           мыскара
    йыван , кудывечыште пум шелышт шогышыжла , капкашке пурышо
 пошкудо Ларивоным ужо .
    йыван пала : Ларивон толын гын , пашам ышташ итат шоно .
 тамакшым пижыктат , чарныде ляпкаш тӱҥалеш . пашаш угыч пижат -
 урвалтет гыч шупшыл шында . адакше пеш чоя : еҥ ончылно сигаретым
 шупшшыла коеш . нигӧ уке годым кӱсенже гыч тамак мешакым луктешат ,
 пундашыжым удырен , сигарым пӱтыра . вара парнясе кок йыжыҥеш виса ,
 уто лийын колта гын , чывыштен кӱрлешат , мӧҥгеш пышта . кагазше
 гын тудын пеш шуэн лиеда , дандене эре еҥ деч куча . тиде ганат
 тыгак лие .
    - Айда , Йыван , шич каналте . паша вет пире огыл - чодырашке ок
 кудал .
    Йыван кидеш кучымо товаржым меҥгыш руале . Ларивон воктенысе пу
 пӱчкыш ӱмбаке шинче .
    - вара мом шупшат ? - йодо Ларивон . - Айда икте гыч тӱргыктена .
    - пӱйто от пале , мый вет шупшмаш уке .
    - ай , монденамат , ит сыре йодмемлан .
    Ларивон , тамак мешакшым лукмек , вес кӱсеныштыже кагазым кычалаш
 пиже .
    - ала ияшкыже пыштенам . шаҥге гына пӱтырен шупшымыс  .Йыван шольо ,
 ик газетым лук-ян .
    - Ларивон чӱчӱ , ынде мыняр газетым нумалынат мый дечем ?
    - йӧра , йӧра , ит вурсо кум ырым пуэм - кондо веле .
 пешак шупсмо шуэш .
    - колышт , кызыт лачак подписной кампаний кая . подпискым ыште ,
 газетым мӧҥгышкетак кондаш тӱҥалӱт .
    - эре жап ок сите : я паша , я эше иктаж-мо лектеш . мондалтеш ,
 викшым манаш гын .
    Йыван тетла мутым ыш шуйо , пӧртышкыжӧ пурен лектат , Ларивонлан
 ик газетым кучыктыш . тудыжо , таум каласыдеак , налме газетшым
 гармонь пошла тодыштын , сулма кӱсенышкыже пыштышат , капка велке
 ошкыльо .
    Ларивон кайымек , Йыван эше ик жап шинчылте , вара " шоҥго
 карта , тый мондет гын , мый садак ом мондо . тылат пеш оҥай гына
 подпискым ыштем " , - мане семынже . эрлашыжымак Иыван Ларивон
 деке пурыш да латвич теҥге оксам кӱсынеш йодын нале . чыла
 тиде оксам почтым нумалше Ведасилан кучыктӱш да Ларивон лӱм
 дене подпискым ыштыш .
 **102**
    ик кастене Йыван деке Ларивон уэш тольо .
    - тый , Йыван шольо , оксам араш веле йӧратет , а пӧртылташ
 шотет уке . пу кызытак !
    Йыван , мутым лукде , Ларивонлан ныл кагаз ластыкым кучыктыш .
 тудыжо нимолан ӧрын : я кагазым ончалеш , я - Йываным .
    - тый мыйым йӧршынак окмаклан шотлет ала-мо ? вет сайын шарнем :
 вич кум теҥгеашым пуэн колтышым . а тый мом ыштылат ?
 ныл кагаз ластыкым тушкен утлынет ?
    - кагаз ластык огыл , квитанций . вет шкеак маньыч : подпискым
 ышташ жап уке . олмешет мый ыштышым . теве ончо . тиде - " марий
 коммунылан " , тиде - " пачемыш " да " Ончыко " журнал-влаклан ,
 а тидыже - шкенан районысо газетлан ...
    тылеч вара Ларивон пошкудыжлан кок тылзе наре  шыдешкен кошто .
 но у ий эртымек , Йыван деке куаныше чуриян пурыш .
    - могайрак илымашет , шольым ? - малдале . - палет , таче газет
 ден журналетӱм Ведаси конден пуыш . газетыште мом гӱна огыт возо
 улмаш ! " пачемыш " журналже гын путырак оҥай . сӱретшым ончен,
 мӱшкыр  корштымешке воштыльым , а ... саде сатучетым чаплын пӱшкылыныт !
 " Ончыко " журналже веле ала-молан толын огыл .
    - толеш , тудат толеш , Ларивон . " Ончыко " журналже кок
 тылзылан ик гана лектеш .
    - а-а-а , ракмат тугеже , Йыван шольо . ончыкыжым подпискым
 шкеак ышташ тыҥалам . ынде мый кажне кастене ватемлан
 политинформацийым лудам . пылышыжым шогалтен колыштеш . могай окмак
 лийынам : тынар илен , газет ден журналым налын омыл ! на ,
 папиросым шупш . ай , шайтан , тый от шупшыс .
    - газет дене от пӱтырӧ мо ?
    - э-э-э , уке ! мый газетын кажне номержым поген ургем . тушто тӱрлӧ
 закон да мойн лиедатыс . а журналыштыже , колынам , оҥай деч оҥай
 повестьым , ойлымашым , у мурым печатлат . сандене кызытак шонен
 пыштенам : " Ончыкым " книга семынак шӧрлыкыштӧ аралаш тӱҥалам .

 108 илыш - модыш - пеледыш
 ( Ончыко 1990 : 4 ) **102**
 Михаил Якимов
           мыйын милицием ...
    эҥ шинчаште шӱк пырчым ужмо деч ончыч шкеныштыным тӱслен нал - ала
 тушто шанчаш огыл , а пырня кия , манме гай , мыят шке илышыштем лийме
 азап нерген воштылтарен ойлем гын , нимогай сулыкымат ом ысте , шонем .
 илыме курымышто могай гына теньышоньыш паша ок лий . тудо жапыште ,
 очыни , нигуш пурен каяш ӧрынна , но жап эртымек , шонен-шонен ,
 шкендымат , весымат веселан шарналтен воштылде от чыте шол . маньымыс ,
 эн ончыч шке гычем тӱҥалам .
    ... ала-могай пайрем кече ыле . шарнем : кеҥеж пагыт . мый М .
 Калашников деке кас велеш уналыкеш пурышым . туштак П . Эсеней да
 эше ала-кӧ-шамыч ыльыч . мыйым йолташ семын куанен вашлийыч .
 мый такшат изиш чевер неран ыльым , а мыланем , ӱстелтӧрыш шынден ,
 тунамак " штрафнойым " кучыктышт . йырымлат : " э-э , эре толмашет уке .
 кузе толаш эше кумылетше савырнен " . толынам гын , толынам ! мыят
 саде шӧрынан янда стаканетым кумылыштым шуктенак савырал шындышым .
 мыйын , орадын , койышак тугай : йӱам гын , кочмо ок шу , а кочкам
 гын , йӱаш ок кай . ала молынат тыгай " черышт " уло - ом пале ,
 но манамыс мый шке нергенем ойлем . а логар мушкылтмек , ковышта
 лемым але помидор падырашым пурлатат - мутланаш , тӱрлӧ
 **103 **
 манеш-манешым пӱтыркалаш-рончаш тӱҥалат огыл мо ? ончалат эше :
 оза тамакым тырга гын , тыят эше , тӱҥалтышлан порядочныйла койын ,
 " шупшаш лиеш ? " ышталат . " ну , конешне меат тӱргенас , айда шупш ,
 шупш ... "
    кутырен-ляпкен шинчыме коклаштак эше вес шӱдым темалтат . арака
 да тамак , тамак да арака , о-о , нервлан пеш " полшат " . тӱргоч
 кайыметымат от шиж . квартирыште тулымат чӱктышт . шомак-умбак ,
 мый - тумбак . кузе лектын каенам - ялт ом шарне . таум ыштымет-мочет
 докан ...
    помыжалтым . логар кошкен . тьфу . шинчам пеле почын ончыштам -
 мӧҥгыштӧ огылла чучо . кӱшнӧ , туврашыште , кӱртньывоштыр-тодман
 лампычке йӱла . воктенем эше ала-кӧ пеҥыжеш . кынел шинчым .
 хе-хе-хе . иктаж вич-куд пӧръеҥ трусик дене клеенка кроватьыште
 улына . иктыже - туманла , весыже - " ах , мом ыштылынам ? .. "
 да-а , паша томам . айныктарыме верет теве могай улмаш ! мом
 ышташ , тышеч могай суксо шулдыр дене чымалташ омса кыдалан
 вераҥдыме касса окна гай фанер черлыкым пералтышым . иктаж пел
 минут гыч " йошкар фуражка " мыйым шӱтен ончале .
    - чего вам ?
    - брата бы ...
    - здесь все вы братья-бражники .
    - честное слово , позвоните полковнику .
    - ч-ч-чего ? какого полковника ? !
    - брата . Александра Кирилловича .
    - ? ! - младший лейтенантӱн шинчажат талиҥгаш савырныш .
    - позовите полковинка Максимова .
    - есть позвать ! - изи лейтенантем фанер окнажымат петыраш
 мондыш : пуйто мый тудын ончылно чара кап-кылан " клиент " огыл ,
 а ала-могай командир-капитан улам .
    топчанышкем миен шинчым . шонкалем . тыгай годым могай гына
 " гениальный " шапшак , герой , эн кугу мудреч , мыслитель от
 лий ? тӱрлӧ калык мутат толын перна : " голь на выдымки мастак " .
 " вӱдыш пурен каяш тӱҥалше олым пырчыланат кержалтеш " . вучем .
 ала мормыр , ала кылменам , ала лӱдынам - чытырем . а шке эре виш
 касса рожыш эскерем . кенета палыме торжа йӱк шоктыш :
    - кто там ?
    - вот там ...
    касса окнаште Александр Кирилловичын йошкарген шемемше
 тӱсшӧ койылалтыш . тунамак мыйын велыш кӱжго мушкындыжым ончыктыш .
    икмагал жап гыч омсам , шылдыр-голдыр шоктыктен , саде млалший
 лейтенантак почо :
    - шольыжо улам манын , теҥгечак ойлем ыле . а тый ... лӱметымат
 каласен шыч керт , - марла вудымата . марий улмаш чортан , нужгол
 иге .
    мыйын вургемем вес кыдежыш конден пуышт . максимоват тушко
 пурыш . мый тудын ӱмбак ончалашат лӱдынам .
    - шольымжак огыл . кокан эргыже . документше монь уке ыле мо ? -
 полковник йодеш .
    - автобусышто мален шинчен . дружинник-шамыч кондышт , - вудымата
 изи лейтенантет .
    ме , нимогай кагазеш сералтдеак , коридорыш лекна .
    - до свидания , - ышталаш тӧчем . пычкемыш коридорышто мылам
 	 коварчышкем таза пулвӱй тӱкныш :
 	 - эше тылат свиданий кӱлеш мо ? кай писынрак пашашкет . ужо
 лу час шуэш ! врачын йодмыжлан шойыштынам . свердлов урем , 55-ше
 порт ман ... - манят , Александр Кириллович дене писын ойырлышна .
 	 тудо кечывалымак мый тыгай номеран пӧртым кычал савырнышым .
 тыгай номер уке . стадион пытартыш номеран : 37 .
 **103**
 	 пагыт коло ий утла эртен . айда мо каен - тудо кыша . секретный
 операчийланна ит сыре , Александр Кириллович . Маяковский пеш чын
 возен : " моя милиция меня бережет " . чын дечат чын улмаш .
 				 пӧлек олмеш
 	 институтым тунем пытарыме деч тылзат пеле ончычак мыйым радио-
 комитетыш литературно-драматический вещаний редакторлан пашаш нальыч .
 тылеч ончыч тиде должность манмаштет Ш . вишневский ышта ыле .
 шкеже нигунам ойлен огыл гынат , тогдаенам : мыйым ты пашаш налаш
 тунамсе радиокомитет председатель З . М . Антоненколан тудак
 темлен докан . вер Семен Алексеевичым шкенжым Марий АССР
 писатель ушемын ответственный секретарьжылан сайленыт ыле . 1953
 ийыште тудлан кумло кум ият уке ыле . ( молан " ыле " манын
 возымемлан  годым мыланем поэт В . Дмитриев йолташ телефон дене
 ойган уверым лакасыш : 1990 ий 29 майыште мемнан йолташнан поро
 ӱмыржӧ кӱрылтын ) .
    тыгай годым фронтовик изана дене могай азап лиймым ушештараш
 оҥай огыл гынат , каласен-ойласемак . вет илышыште шкежат мыскарам
 йӧратыше , койдарчыклан сырыдыме , полдалге койышнам туныктен
 вурсышо лийын . пагыт пӱрымашеш мый тудлан институтыш тунемаш
 кондымыжланат таум ыштем . кӧ пала , ала шке ӱмыремат кужу огыл ,
 но порылан порым тӱрыс тӱлен моштыман ...
 	 1953 ий 15 майыште мый радио пашаеҥ лийым . Семен Алексеевич
 мемнан редакцийыш пурен , тӱрлӧ ой-каҥашым пӱэн , автор-влак дене
 кузе кутырышаш нерген ойлен . кондыш икана тыгена почеламутшо-влакым .
 мыйым эскера : мый тудын серымаштыже могай экшыкым муын кертам .
 вич-куд почеламут . тунамсе жаплан келшыше . чыла сай . перепечаткым
 ыштен , чыла страницылаш кидем пыштышым . тачат ом мондо : тушто
 моткоч лирический , яндар чон дене возымо , эше мурыш савырныдыме
 " тылат " да " марий ӱдырлан " почеламут ыльыч . манамыс , чыла сай .
 председательна З . М . Антоненко да цензор " визым " пыштеныт .
    студий Главпочтамт пӧртын кумшо этажытыже ыле . тушто раш да
 яндарын магнит пленкыш возышна . " марий ӱдырлан " почеламут
 мылам моткоч келшыш . текстыште шарнем :
          пӧлек олмеш тумо
          марий ӱдырлан тазалыкым пуэн ,
          пӧлек олмеш
          кандырала шӱйыш умла
          ӱпшым пӱтырен .
    передача эрлашыжым эрдене йоҥгалташ тӱҥале . диктор Зоя Степановна
 Янаева увертара : " литературный передачым тӱҥалына . поэт Семен
 Вишневскийын у почеламутшо-шамычым колыштса " .
    йӧра . Колыштам .
          " пеле колмеш " тудо
          марий ӱдырлан тазалыкым пуэн ,
          пеле колмеш "
          кандырала шӱйыш умла
          ӱпшым пӱтырен ...
 	 ӱпем шогале : " пеле колымеш " ...
 	 С . А . Вишневский звонитла :
 	 - колыштыч ?
 	 - колыштым ... калыкше мом ойлаш тӱҥалеш ?
 	 - мом ? ..
 	 - тол ыле студийыш , пленкым угыч колыштын лектына .
 тольо . колыштна .
 **105**
 	 - амо тусто , контрреволюций ?
 	 - мут , шомак радам . стилистика .
 	 - ом ӱмыло .
    - айда угыч колыштына . " пӧлек олмеш " кузе йоҥга ? " пеле колмеш " .
    - ох , Микале . мый тидым возымо годым ялт шижын омыл .
    - мыят , - манам - лудмо , буквам ончымо годым шижын-колын омыл ыле .
 	 сборникеш варажым С . А . Вишневский таҥ " пӧлекленак " манын
 серыш . пеш "чын " ыштыш : " пӧлек ленак ! "
 	 тиддеч вара мый шкеат почеламутем , йӱкын лудын -колыштде , нигунам
 печатлаш пуэн омыл . а тунам мый шке туныктышем деч тау мутым кольым .
 пытартыш шомакем ынже лий : ваш порылыклан курымаш тау . мемнам шарнышат
 мыскара илыш язепым поро ойсавыртышыш , икте-весылан полшымо кумылыш
 савырыже " .
                  пондаш
 	 ну вет коктанчык ыле тиде Исаков . теве тудо Тихоокеанский флотын
 лӱмлӧ артистше , то ...
 	 - военно-морской штабыште дежурный улам . ончем : фолт адмирал
 омсаш пура . вик палышым - Исаков .
 	 - здрав-жел-адм-флота !
 	 - здравствуй , постовой краснофлотец ! - вашештыш адмирал . мый
 тудлан ала-мо шот дене , очыни , келшышым .
 	 - фамилиет кузе ? - йодеш .
 	 - Исаков , адмирал йолташ .
 	 - тугеже ме чоска улына . могай флотышто служитленат ?
 	 - тихоокеанский .
 	 - слузи и дальше честно ...
 	 икманаш , Константин Афанасьевиц , марий манмыла , кийыште
 тоям нӧлтышташ йората ыле . музыкыштат шке вуя ала-мыняр да мом-
 гынат ыҥлыше , лӱдын-вожыл шогыдымо еҥ , радиокомитетын музыкальный
 редакторжо лие . а пашалан , чынак , чкыла вийжым пуа ыле . кӱчык
 жапыште мурызо-влак В . Е . Смирнова , Л . К . Краснов ,
 композитор-влак  К . А . Смирнов , И . С . Ключников-Палантай
 да моло-влакнергенат чапле очерк-влакым серыш . икманаш , марий мурым
 калык чонышкак шыҥдарен кертше уста еҥыш савырныш . ала очерк гыч
 тӱҥалынак варажым Палантай нерген " марий шӱшпик " романым возыш .
 пӱтынь комитет пашаеҥ-влак умылышна : марий искусствым акленат , кӱлеш
 годым тудым аралышаш верч пеҥгыдын ӱчашенат , кучедалынат кертеш , но ...
 	 но икана мыланем тудо пеш чот " полшыш " . ӱмырешем шарнаш кодын .
 	 - пу , - манеш , мыланем иктаж ойлымашым лудаш . мый , - манеш , -
 Илья Россыгин але Владимир Зернов гайыштланак вуйым ом пу . туге
 лудын шындем , йодышан заявка-влак кажне кечын толаш тӱҥалыт .
 кӱлешак гын , тидыжым организоватленат пуэм . литератур передачын
 авторитетшым эше нӧлталына . вет искусствын тувраш-потолокшо уке ...
 	 тунам эше магнит пленка пеш шагал ыле . микрофон ончылно вик
 лудмо , передача эфирыш вик каен .
 	 ик кечын мый ӱстелем вашеш шинчыше музредактор К . А .
 Исаковемлан ойлем :
 	 - 17 октябрьыште М . Шкетанын шочмыжлан 55 ий темеш . ( тиде
 историй 1953 ийыште лийын ) . ямдылалт писатель-классикнан
 " вуйлатышын пондашыжым " лудаш .
 **106**
 	 " тихоокенаский артистем " моткоч куаныш . шинча йӱла веле .
 иктаж ныл-вич кече ямдылалте . манмыла , наизусть кертеш , шонет .
 воштылтенак лудеш .
    передача кече толын шуо . Константин Афанасьевич эсогыл
 костюмымат вашталтен чиен . пуйто эстрадыш лектеш .
 	 - кайышым , порым тыланыза ! - шоктыш .
 пытартыш увер деч вара диктор Николай Потаповын йӱкшӧ йоҥгалте :
 	 - литературный передачым тӱҥалына . марий писатель-классик
 Яков Павлович Майоров-Шкетанын " вуйлатышын пондашыже "
 ойлымашыжым колыштса . артист Константин Исаков лудеш .
    репродукторыш кӱтена . мо ия ? нимат укес . дежврный редактор
 Иван Федотов " рекорд " радиоприемник денат , Йошкар-Олам кучаш
 тыршен , волнам пӱтыркалыш - нимат ок шокто . кенета ... о ымашне !
 радиокомитет кабинетым шергылтарен , тазан гына кокыралтыме шоктыш .
 вара эше " к-хм-ых " йӱк лекте , да передача адак порволыш , йомо .
 	 Федотов студийыш телефон дене пӱтыркала . но вашмут уке . диктор
 Потапов ден оператор Яшинат пуйто вӱд йымак каеныт . а жап шот
 дене передача мучашкат лишемшаш . пытартышлан Николай Потаповнан
 йӱкшӧ лекте : " те кызыт ... колыштын улыда . артист ... лудын... "
 	 радиокомитет тунам Главпочтамт пӧрт деч урем гочла веле ыле .
 мемнан лӱмлӧ " артистна " комитетыш пеш куаныше пӧртыльӧ :
 	 - колыштда мо ? кузе йоҥгалте ? кӱлеш верыште мый шкежат воштыл
 колтенак лудым вет ...
    тиде жапыштак , эше чот чалемшыла койын , радиокомитет предсе-
 датель Зинаида Михайловна Антоненко толын пурыш .
    - шахматла модыда ! ? а эфирыште - радиохулиганство ! исаков
 кокыра . потапов артистым мокта . дежурный редактор ден литературный
 редактор нимом огыт пале ...
 	 - передачым пеш вучышна , радиоприемник денат кычална да ... -
 ойлышташ тӧчена .
 	 - теве чылаланда мый кылеш передачым кычал муам . эрла эрденак
 кузе , мо лиймым умылтарен возен пуэда .
 	 а пашаже тыге лийын улмаш . диктор Потапов " лудеш " пытартыш
 шомакым каласен да микрофоным выклычатлен лектын . тудын олмыш
 Исаков пурен шинчын да давай лудаш . пел ойлымашеш йыкшым яндарешташ
 микрофоным включатлен да ... кокырен налын . вара адак выключитлен
 да - адак лудын . а Потапов почта буфетыш чайым йӱаш миен коштын .
 передача пытымек , студий гыч Исаков лектын . аппаратым
 Потапов толын ончалеш . тушто " микрофон выключен " манме сералтын .
 дикторет включитлен да кузе кӧн да мом лудметым удертарен .
 	 тыге ме , " технический йоҥылышым " тӱшка вий дене чумырен
 кертынна . ну , ия улат тый , " вуйлатышын пондашыже " ! а такше
 ойлымаш титакан мо ? ме шке титакан улына .
 	 эрлашыжым З . М . Антоненко йолташ дежурный И . Федотовлан
 диктор Н . Потаповлан , опееатор Л . Яшинлан , К . Исаковлан
 да мылам , литредакторлан , приказ почеш чапле гына " пондашым "
 пижыктыш .тылеч вара Константин Афанасьевич ик литературный
 передачымат лудаш йодын огыл . южгунам мыскараче Иван Федотович
 туддеч йодеш ыле :
    - ала эше ик ойлымашым лудын пуэт ыле ? угыч воштылмо шуаш
 тӱҥалын ...
 **107**
          неле штанга
    " марий коммуна " редакцийыште ыштем . ик кечын мыланем
 типографийыште " яндар вуй " лияш перныш . калыклан умылаш
 каласыде ок лий : тиде еҥ эрласылык газетым , пытартыш гана
 лудмек , " тӱняш лукташ " кидым пышта .
 а дежурный , эн ответственный пашаеҥ , отдел вуйлатыше да , тунамге
 пагыт семын , коммунист лийшаш . а мый тунам институтым тунем лектынам
 веле , комсомолец ыльым .
 	 дежурный редактор Исай Максимович Сайтиев чыла страницым лудын ,
 терген , подписьым шынден : " разрешаю . в печать.."
 	 мыят чыла лудым . чон - яндар .
 	 тунам фото клишем вес пӧртӱштӧ ыштат ыле . цинкографшымат шарнем -
 Афанасьев .
    клишем эн пытартышлан кондат ыле . фотоматериал олмеш эше яра вер
 веле ыле .
 	 иктаж кок шагат йӱдым корректорский кабинетыш мылам образец
 экземплярым кондышт . мый , пеле малыше , - кыргыр-йошт . кид
 пышталте .
 	 эрлашыжым мый пел кече канышаш улам ыле . кынелынам . ватем ,
 Лидия Павловна , редакцийыштак корректорлан ышта ыле . мемнан
 деке редакций шофер Шошин пурен шогале . почешыже - сайтиев . кочкаш
 шолтен шогышо лида ала-могай зияным шижше гай пӱкеныш лоптырге
 шинче . мыят шинчам пашкартенам .
 	 - кайӱшна . ӱжыт ...
 	 мый йолаш олмеш тувырым тудыр олмеш йолашым чияшат ямде улам .
    - пашам ыштенна . - Исай Максимовиц ош шинчапунжо йымач
 онча . - кертыч . мый ынде партбилет деч посна кодам докан .
 	 - мо ? ! типографий пудештын мо ...
 	 - пудештарат ! ..
 	 пашашке мийымашешна редколлегий погынен шинчын ыле .
    - провокаций ! - пеҥыжеш культура ден быт пӧлкам вуйлатыше М . Ф .
 Столяров .
    - технический йоҥылыш ,- лыпландара партотдел вуйлатыше
 П . С . Измайловский .
 	 - можым мом ыштыде , можым кодаш ок лий ! - ышталеш ял озанлык
 	 пӧлка заведющий Г . М . Эрский .
 	 редактор М . П . Иванов шыдын шемемын .
 	 - мом луктында , паледа .
 	 - чыла шот дене , - Исай чӱчӱ чогыманда .
 	 - " яндар вуйжо " аҥыаргыше лийын мо ?
    - сайын умылтарыза . эрский манмыла , кудыжо-можо-кӧжӧ ...
 	 - теве налза номерым .
 	 ончена . фото . фото ...
    подпись : " локомотив " спортивный обществӱн стангистше Ибраев
 РСФСР-ын у рекордшым ончыктен " . тынар - тынар килограмм .
 килограммет - керек . фотожак мом шога вет . манмыла , тонным !
 штангистна унчыли вуя штанга ӱмбалне шога . акробат ! кӧ титакан ?
 конешне , эн ончыч редактор . а вара ...
    утлышна . Пашаш колышт . конешне , тунамсе семын коммунист
 И . М . Сайтиевлан приказеш " на вид " сералтышт , а
 мыланем ... эх ,трудовой кинжкаште таче чылаже лудамат , шотлен йомам .
 но илаш саяк . неле-йӧсӧ коклаште тӱрлӧ воштылтыш , шырки-вурки ок
 лий гын илыш - илыш мо ? эрский манмыла , эреак можо моан лийшаш .

 109 культура увер
 ( ончыко 1990 : 4 ) **108**
        Урал марий-влак дене
   тений март мучаште мыланем Свердловск областьысе Красноуфимск
 олашке миен толаш , тысе педучилищын студентше-влак дене вашлийын
 мутланаш пиал логале .
   ты ола кундемысе марий яллаште шочын кушшо икшыве-влак
 Красноуфимск педучилищыште ынде кокымшо ий марий йылме да
 литература предметым тыршен тунемыт . кызытеш икымше курсышто
 тудо факультатив семын эртаралтеш , а кокымшышто - программа
 почеш . ончыкылык туныктышо-влак Сергей Чавайнын , Шабдар
 Осыпын , Олык Ипайын , Миклай Казаковын да моло марий
 сылнымут мастарынат возымыштым лудыт , лончылат , а тунемме
 ий пытымеке , экзаменым кучат .
   Владимир Васильевич Гордеев , педучилище директор ,
 национальностьшо дене марий айдеме огыл . туге гынат марий да
 татар йылмым туныктымо пашам вияҥден колтӱшаш верч тургыжлана .
 тидын шотышто ме тудын дене кабинетыштыже ятыр мутланен
 шинчышна .
   В . В . Гордеевын ойжо гыч рашеме : марий йылме дене
 туныкташ але учебник ден пособий-влакат огыт сите , кадр
 шотыштат чӱдылык шижалтеш . шочмо йылме дене туныктышо
 Вера Николаевнанат лӱмынак налме шинчымашыже уке . тудо
 кызыт Свердловск оласе университетыште заоцно тунемеш .
   Красноуфимск олаште марий йылмым тунемше кок группыжат
 мемнан республикысе Оршанка педучилище дене кылым кучен
 шога . умаште Николаева Вера Николаевнан вуйлатыме ик
 тӱшка Йошкар-Олашке экскурсий дене толын , музейым ,
 памятник-влакым ончен , театрыште лийын . вара студент-влак
 Оршанкыш , тушечын Курык марий районыш СССР-ын калык
 туныктышыжо П . Е . Емельянов дене пырля миен коштыныт .
   Красноуфимск педуцилищыште тунемше ӱдӱр-рвезе-влак шочмо
 йылмым да литературым йӧратат , пагалат веле огыл , сылнымутан
 произведенийымат возгалаш тӧчат . вашлиймашке погынышо-влак
 шкеныштын серыме , тыгак марий поэт-влакын почеламутыштым
 лудыч , шочмо йылме дене мурым шергылтарышт .
   тиде вашлиймаштак тунемше-влакым Марий АССР писатель
 ушемын пашаж дене палдарышым , " Ончыко " журнал нерген
 каласкалышым , творческий планем почын пуышым да икмыняр
 почеламутем лудым .
   тунамак ончыкылык педагог-влакын возӱмо произведенийыштым
 лончылышна , почеламутым , ойкымашым кузе возаш кӱлмӧ нерген
 рашемдышна .
   мӧҥгӧ пӧртылшаш деч онцыч мый тунемше-шамычлан " Ончыко "
 журналым автограф дене пӧлеклышым , а нуно мыланем сувенирым
 да книгам кучыктышт . вашлиймаш пытымеке , уло группа дене
 мыйым гостиницыш шумеш ужатен колтышт .
   Красноуфимск оласе педучилищыште марий йылме да литература
 группым почмаш тачысе кече , перестройка да демократий саман
 дене келшен толеш .-  тиде шинчымаш полатыште песпубликына
 деч ӧрдыжтӧ верланыше марий яллаште шочмо йылмым да литературым
 туныктышо , марий калыкын илыш-йӱлаже , культурыжо , искусствыж
 деке шӱмаҥдыше специалист-влакым ямдылаш лиеш . ончыкыжым
 сылнымут мастарна-влакын ешышкыштат Урал кундем гыч самырык
 автор-влак ушнен сенат .
   тидым шотыш налын , Красноуфимск педучилищыште почылтшо
 марий группылан ужар кушкыл гай вияҥашыже , кушкашыже , илыш
 корныш пеҥгыдын шогалашыже тӱрлӧ семын полшыман , йӧным
 ыштыман .
 В . Осипов ,
 " Ончыко " журналын отдел вуйлатышыже .

 110 серыш-влак каласкалат
 ( Ончыко 1990 : 3 ) **52**
        поро кече лийже , " Ончыко " журнал пашаеҥ-влак !
    Mӱй тендан журналым эреак лудын шогем да изамланат окыжо
 манын сералтам .
    шукерте огыл " урал марий коклаште " (1989 ий , 6 номер )
 статьядам окышым . тышеч шонымаш лекте : урал марий йоча-влакат
 шочмо йылмыштым ынышт мондо , пагалышт манын , талантан йоча-
 влакым Йошкар-Олашке тунемаш ужаш кӱлеш , вет руш-влак тыгай-
 влакым вашке поген налыт , туныктат . весе : мый 46 ийым иленам ,
 но алят Йошкар-Олам - марий столицым ужын омыл .шкат каен
 омыл , да иктат наҥгаен огыл . сандене марий-влакым Йошкар-
 Олам ужаш обязательно наҥгаяш кӱлеш , тунам марий-влак шочмо
 йылмышт дене мутланаш утларк тыршаш тӱҥалыт . сандене Йошкар-Ола
 ден Свердловск да марий илыман моло оласе туризм да путешествий
 бюро-влаклан ваш кылым ыштыман .
    кумшо: журналешда тошто марий муро-влакым печатлыза , вет
 марий калыкын мурыжо моткоч шуко да сае , нуно эркын-эркын пытен
 толыт . уке гын ынде сӱанымат рушла веле ышташ тӧчат . марий сӱан
 мотокоч ямел вет .
    кызыт марий калык шаланен ила , пырля чумыргаш кӱлеш .
    Свердловск ола .           Мария Михайлова .
           *  *  *
    о марий йылме ! тый мылам йӧратыме авам гай эн лишыл да эн шерге
 улат . тый чонлан йӧсӧ лийме жапыште - керек шкемын илышыштем , керек
 шочмо элын эҥгекыш когалмыж годым - чыла нелылыкым чыташ да сеҥен
 лекташ вий-куатым пуэт . а шӱмышкӧ поро куан кенета шеҥын пура гын ,
 тый , шочмо йылмем , чон-кумылемым шулдыраҥдет , тыгодым кайык семын
 кӱшкӧ , пыл лоҥгашке шумеш , чоҥештыме шуын колта . мый тыйым ,
 марий йылме , курык тӱр гыч шоргыктен лекше яндар памаш вӱд
 денат таҥастарем . чынак , памаш вӱд эм дене иктак : подылат -
 уло могырет ылыж кая , йӧршын угыч шочшо гай лият .
    совет элнан тӱрлӧ верыштыже илыше марий еҥ-влак кокла гыч
 шукынжо мыйын семынак шонат , очыни . нуно шинчат : шочмо
 йылмым палыде , вес калыкын йылмыжым нимунамат сайын тунем от
 керт . садланак тӱҥ республика деч ӧрдыжтӧ илыше марий-влакат
 шочмо йылмышт дене лекше газетым , журналым , книгам налын
 шогаш тыршат , а Йошкар-Олам гын шкеныштын рӱдӧ олаштлан
 шотлат , тудым ӱмырыштышт кеч ик гана толын ончен каяш шонен
 илат . но нунылан , Марий элын столицышкыже толмекышт ,
 кумылым волтышо сӱртымат ужаш перна . ик могырым , уремыште ,
 автобусышто , кевытыште да калык шуко лийме моло верыште марла
 кутырымым шуэн колат , тыге чучеш , пуйто оласе марий-влак кӧ
 улмыштым ынешт палдаре . вес могырым , казна пӧртла пырдыжеш
 сакыме южо вывескым ончет гын , упет согалеш : тушан , марий
 йылмым локтылын , мом гына возен пытарен огытыл . теве коммунист
 уремысе ик заданийын омсаж воктене серымым лудына - рушлаже :
 " марийское республиканское управление по статистике " , а
 марлашкыже тыге кусарен шынденыт : " марий республикысе
 статистика управленийже " . мыйын шонымаште , теве кузе
 манаш кӱлеш ыле : "марий республикысе статистика управлений " .
    але вес пример . совет уремысе ик пӧрт пырдыжеш тыге возыман
 оҥам сакеныт - рушлаже : " марийский республиканский институт
 усовершенствования учителей " , марлаже : " туныктышо-влакым
 усовершенствоватлыше республиканский Марий институт " . а вет
 " усовершенцтвоватлыше " мутшым марлаҥден , тыге манаш лиеш
 ыле : " туныктышо-влакын шинчымашыштым уэмдыше ( але " пойдарыше " )
 Марий республикысе институт " .
 **53**
    М . Шкетан лӱмеш марий драмтеатр шеҥгелне кочмо вер уло .
 тудо " подкогольная " маналтеш . молан марий мутлан руш сыным
 пуымо - ӧрат веле . " подкогыльо " манын возаш ок лий ыле мо ?
    ынде урем-влакын лӱмыштым ончалына . молан марий калыкын рӱдӧ
 олаштыже суко урем лӱмым " ский " деч посна каласен она керт - нигӧат
 ок шоналте очыни . мутлан : коммунист уремым " коммунистический урем "
 манына . тыгак : Совет - Советский , Комсомол - Комсомольский ,
 Октябрь - Октябрьский да т. м. Эсмаса Зеленый , Садовый
 уремламат марла ойлен она мосто . тыгай привержым шуко кондаш лиеш .
    тидымат палемдыман : казна пӧрт-влаклан вывескым кок йылме
 дене ямдылыме да тудым сакыме годым , автономный республикын
 праважым шотыш налын , тӱҥ калыкын йылмыж дене возымыжым ончыко
 лукташ кӱлеш . тунам кӱшнӧ ончыктымо гай йоҥылыш ала шагалрак
 лиеш ыле .
    икманаш , Йошкар-Олаште вывеска-влакым кушто кузе кертыт ,
 туге ямдылен пижыктылыт . вес семынже , игылтыш мут дене ойлаш
 гын , - нимогай шот уке . мыйын шонымаште , чыла тиде пашам ик
 кидыш кучыктыман . мутлан , Калык депутат-влак Йошкар-Ола
 Совет исполком ( " горисполком " огыл , а "гор " деч посна
 " исполком " , молан манаш гын "Йошкар-Ола " манмаште
 " ола "  мутшо уло ) пелен ,марий йылмым сайын палыше
 еҥ-влакым ушен , посна комиссийым ышташ лиеш ыле .
 а тидлан автономный республикыштына марий йылмым
 руш йылме дене пырля государственныйыш савырашак кӱлеш . тунам
 чыла тырлӧ "анархийлан " мучаш толеш , шонем . тек ава шӧр
 дене толшо шочмо йӱлмына шке вержым муэш , ончыкыжым эшеат ныжылгын
 да яндарын йоҥгалтеш !
                                       И . Апсатаров
    Йошкар-Ола .
        пагалыме " поро кече ! "
    ме палена : Н . С . Мухин марий йылмым , сылнымутан
 литературым пойдарымаште кугу пашам ыштен . тыгак икшывылан
 учебникым ямдылымаштат чот тыршен , тыштыже тудлан туныктышо
 Александр Васильевич Мотороват полшен .
    1931 ийыште Москваште шочмо йылме дене книгам возен шогышо
 автор-влакын конференций-семинарыштышт Н . С . Мухин ден
 А . В . моторов пырля лийыныт .
    тыште нуно просвещений нарком А . В . Луначарский да
 Н . К . Крупская дене вашлийыныт А . + н . К . Крупская
 В . И . Ленинын ватыже веле огыл - калыклан шинчымашым пуымо
 пашаштыже тудын пурла кидше лийын . тугеже нине кок марий тиак
 калыкын шинчымашыжым нӧлталмаште Ильичын сугыньжым илышыш
 пуртен шогеныт .
    тидын нерген " Ончыко журналым лудын лекмеке пален нальым .
 марий пединститутын доцентше Назарий Александров пеш суапле
 пашам ыштен .
    молан Н . С . Мухин нерген веле огыл , а . В . Моторов
 нергенжат поро мут мыланем поснак шерге ? могай амал дене ?
 шочмо ялна лишне улыт . но вашлияш , мутланаш шагал верештын .
    Александр Васильевич Моторов туныктымо пашаште 40 ий
 утла ыштен , тышеч 30 ийжым - школ директорлан ! 1987 ийыште
 ӱмыржӧ кӱрылтын .
    кызыт партий ден правитльствын политикышт шагал еҥан
 наций-влак дек мелын савырнен . наций-влак кокласе отношений да
 шемер-влакым интернационально шуарыме шотышто КПСС Марий
 обкомын программыжымат увертарыме . Республика деч ӧрдыжтӧ
 илыше марий калыкланат полшаш шонымаш уло . эн ончыч марий
 книга , учебник-влак кӱлыт . кызыт нуно огыт сите , а шуко
 вере йӧршын уке улыт .
    марий книга издательство , Книгам ужалыште марий объединений ,
 туныктышо орган-влак ончылно , тыгак партийный , совет ,
 общественный организаций-влак ончылно кугу задача шога .
    рецпубликысе интеллигенций , поснак марий ученый , туныктышо ,
 кугу тиак-валк Владимир Ильич Ленин ден тудын пелашыжын
 сугыньжым Н . С . Мухин ден А . В . Моторов семынак
 шуктен шогаш , илышыш пурташ тӱҥалыт манын ӱшанена !
                        Илларион Рыбаков , пашан ветеранже .
 Йошкар-Ола .

 111 корно - пылышан , шинчан
 ( ончыко 1990 : 3 ) **54**
 Александр Селин
          мо кодеш
      йолген театрын колоннада гай ,
      ӱпшалтын юзо эм гай кочын-тамлын ,
      пӱнчер мардеж ден мутлана лыжган .
      ты йӱкыш кайык чогыматыме ушналтын .
      пӱнчер кокла гыч йыргыкта эҥер .
      лум семын йолгыжеш ошман ик серже .
      торлет тышечын - тӱҥалеш кожер .
      шонет , уке - миен лектатак ерыш .
      тумер арка гыч лапышке волет -
      памашыште ташла вӱд , модын-шолын .
      икса почеш кает - ончыланет
      шӱйналт возеш чока шудан тӧр олык .
      пӱртӱсыштӧ уке нимо утат ;
      чыла шке верыште , чылан шке шотшо
      лум леведеш гын , мланде каналта .
      эҥер йога , январьымат ок шотло .
      ойлат : айдемым ойыраш ок лий
      пӱртӱс деч . ончыкта чын улмым калык .
      я " олык марий " , я " кожла марий " ,
      я " курык марий " ман , мемнам лӱмдалыт .
      калмыкым Пушкин манын " друг степей " .
      могай калмык , кусна гын чодырашке ?
      тунемынат гын , сай тылат купет .
      тунемын отыл - ок кӱл Крым , сӧрале .
      руэн пытарена гын чодырам ,
      тошкен , урен мӧр олыкым , памашым ,
      юл серым тӧчена гын кусараш , -
      ме ужына могане пӱрымашым ?
      ала тунамже олык я кожла ,
      я курык марий манашат ко келше ?
      вет эртыше жапнам шарнен илаш
      кодеш лач йылме , калык муро веле ! ..
 **55**
          корнышто
      " нур - шинчан , а чодыра -
      пылышан " , ойлен марий .
      ушыш тиде ой пура .
      ӱчашаш тырчат ок лий .
      кернакшат , лектат пасушко -
      йоҥгыдо йырваш тугай .
      ончалат йырет кеч-кушко -
      мландывалне юж йолга .
      шеҥын пуро чодырашке -
      тыште мардежат кана .
      эн изи йӱкат , тора гыч
      толын , пылышлан солна .
      таче лектым мӱндыр корныш .
      мый вагонышто улам .
      фильмысе гай койын кодыт
      ял , чашкер , пасу , ола .
      пассажирын жапше уло .
      но от кий эре кӱпен .
      корнӱлан пышталмым пурльо ,
      шып шинча мемнан купе .
      рвезе саралта газетым ,
      ӱдыръеҥ книгам почеш .
      черетан " киносӱретым "
      мый окна гычын ончем .
      нылымше - пӧръеҥ - ик мутым ,
      весым пелешта вара .
      вискала шомакым пуйто ,
      пуйто йӱксым оҥара .
      шке коклаште улшо " печым "
      казыр пужышна чылан .
      ончыч вурсышна игечым ,
      шылтален йӱр укелан .
      да вара йоҥгалте шокшын
      эл паша нерген ойна .
      - кергалтен пижаш гын шокшым , -
      мане рвезе , - кертына .
      - вӱдым от керт йылме дене
      ни пӱен , ни йоктарен .
      ончыч моктымо мут дечын
      эрҥыман , - ойла пӧръеҥ .
      - кузерак " марий ушемда ? " -
      рвезе мый дечем йодеш . -
      толкындам нигӧ ок темде ?
      мутда ок код яраэш ? ..
      шиждегеч пурен шогалын
      проводница , ӧрынат :
      чай йӱкшен .
      а ме , полдалгын
      койын , пеш ӱчашена .
      - нур шинчан ,
      а чодыра ?
      ыдыр мане :
      - пылышан .
      йодым :
      - корно могайрак ?
      маньыч :
      - пылышан , шинчан .
      *  *  *
      коден машинынам ола тӱреш ,
      ме Печ урем ден ошкылына йолын .
      тугай мотор - чӱлт языкыш пурет ,
      кудал эртет гын , шикшым кок век лоҥын .
      тӱжем ияш дыр кӱртньӧ-кӱ полат .
      нӧлталтын вуйжо , пуйто шӧртньӧ керде .
      омса воктен венгерка , гид , ойла :
      - тӱжвал тӱс - сай , но чонжо храмым - кӧргӧ .
      ме пурена . тул огыл йыр йыла , -
      шонет , моторлык волгалта храм кӧргым .
      йомартле сем . шкежак зал ызыла
      шокта , шонет , тӱкалтыл тойым , шӧртньым .
      орган йоҥга . а семже колмо гай
      чучеш моткоч . эвропына кыдалне ...
      уке , огеш керт лийынжат тыгай .
      - марий сем , - мане ӱдыр , шыргыжале .
 **56**
          лум
       Сыктывкар воктен аэропортыш
       волыш " ту " , конден озам , унам .
       оранек бетон пасу - ош , портыш .
       лум пуа пачаш-пачаш ӱмам .
       корнӱш чиенам изиш мый шокшын ,
       вет йӱдвелыш кайыман мыняр .
       а ончет гын , йӱштӧ марте от шу -
       почылда капкажым Сыктывкар .
       а ончет гын , южшо таче леве .
       лум огеш лий , витне , тыште лым .
       тогдаен , еҥ ваштарешем лекте .
       йодо эплын :
       - вы с Йошкар-Олы ?
       наҥгая троллейбус ош олашке .
       шомакна ваш лишемда мемнам .
       шке шонем : " мыняре сай йолташым
       мӧҥгыштӧ шинчен йомдарена " .
       съездыш ӱжыныт писатель таҥ-влак .
       нальым унагудышто верем .
       эртыш пелйӱдат , эше ом мале ,
       ӱжмо-колмым нергелен кием
       толыныт ты мландыш жапше годым
       Сталин " юмын" пӱрымӧ еҥ-влак .
       нунын ик ӱшанышт веле кодын :
       чын кунам-гынат сеҥа садак .
       да каеныт коми мланде мучко ,
       лумым , купым келын индыралт .
       лийын лагерь тамык дечын шучко .
       ак айдемын тыште - ӱвыран .
       марий-влакымат тӱшка шӱгарыш
       оптымо . а тышке кӧ шуктен ,
       нуным колымо деч ончыч каргышт
       шӱмыштӧ , ик йӱкымат лукде .
       кӧ шуктен ? ик Стелин веле огыл ,
       лийыныт тыгайже воктенак .
       нунылан ом поч мый шкемын ойгым .
       куана шем чон вӱрлан гына ...
       эр . мый лектынам ола уремыш .
       лум - йолгорнышто да южыштат ...
       йӱд марте ме эсмаса , шер темын ,
       сылнымут пашам каҥашышна .
       кумло шымше ийымат шарналтышт
       коми таҥ-влак , ойганен . тунам
       кодын огыл сылнымут мастарышт .
       лагерь - от пытаре шотленат .
       кайышым мӧҥгеш аэропортыш .
       рейсыш : Сыктывкар - Йошкар-Ола .
 **57**
       шоналтет , бетон пасу - ош портыш .
       лум лумеш , пеледын ландышла .
       южышко кӱзаш жап ынде шуо .
       у йолташ-влак - шинча ончылнем .
       коми мландыш угыч толмо шуын ,
       шочмо Марий элыш чоҥештем .
            юлын чуваш серыштыже
                улмо годым
       лектеш чевер кеҥеж эрдене кече .
       шепкаже гай коеш марий чодыра .
       кӱзен-кӱзен каваш , толеш тушечын
       ты велышке , чылт шӧртньӧ вундыра .
       тура да кӱкшӧ серыште Чуваший .
       но тысе ен-влак , мо шарнем , мемнам
       ышт ончо кӱшыч , пагалат йолташ гай .
       шкежат тыгак ме почына чоннам .
       ончем : пикшла кая " марий эл " поезд
       чуваш тумер вошт , мӧҥгышкӧ вашка .
       а " Сеспель " теплоход , ош-кандын койын ,
       иеш , мура йомаRтлын чувашла .
       чуваш Одар ила марий Юл серыште ,
       илат пурлаште кырык сир-влакна .
       пысманым йӧршын она уж эҥерыште ,
       да " Юл - ваш коштмо корно " манына .
       тышеч , чуваш таҥнан кундемже вечын ,
       вола - шонет , шӧртнялге мундыра ,
       шинчеш чевер кастене кече .
       шепкаже гай коеш марий чодыра .
            сеҥымаш кечын
       нылле визымше ийын индешымше майым
       кузеракын вашлийын гын шочмо ялна ?
       коштынам первый классыш , ом шарне чылт сайын .
       каласкалыш авай . тачат йӱкшӧ солна .
       тунам ялыште радио монь лийын огыл ,
       алмаштен телефоным тул гай ожына ,
       садланак дыр куан увер жапыште толын .
       гӱжлен митинг правлений воктен эрденак .
       ты увер шинчавӱдымат шукыным луктын .
       мо кертеш алмаштен эргым але ачам ?
       лач кодеш каласаш нунылан тыглай мутым :
       - тек лӱмда эре у тукым сӱмыш вонча .
       лийын огыл тунам эше радио суртышто
       сеҥымаш кузе толмо нерген кутыраш .
       мыланна ныл ий сарыште чытымым , ужмыштым
       фронтовик-влак шкеак каласкалышт пеш раш .
 **58**
            1989 ий 10 август
        Вера Богачевам шарналтен
        кичке шочын тений ятыр пызлын .
        кӧ пала : сайлан я осаллан .
        ойго деч утлаш огеш лий шылын .
        тудо почелат толеш коклан .
        пызле кичке шуко шочмылан тый
        такше гын куанышыч эре .
        первый лумым ужмекат , волгалтын
        чуриетше , кумылет мурен .
        шыч кычал кошт ковырам пазарыште .
        тый оксам шыч шотло пиаллан .
        маньыч : лиешат шийвундо арыме ,
        чон моторлык - икте ӱмырлан .
        август - пызле кичке лийме пагыт .
        укшым лывырта чевер олма .
        сай моткоч . но август кече агыш
        илышемым курымлан .
           йылмына мемнан
        кӧ " марий йылмет - Зеленый Ол марте ... "
        манын илышыште каласен эн ончыч ,
        тудо - чын поэт : шомакше таратен
        таче шуко эҥым мутланаш , чон почын .
        ...кодо шеҥгелан адак Зеленый Дол .
        корно - канде , волгыдо Шем теҥыз серыш .
        тиде " коктебельышке " кунам ом тол ,
        ужын куанем мый тӱрлӧ калык эргым .
        лие первый кечынак поэзий кас .
        вӱдышӧ - чон дене рвезе Лев Ошанин .
        витле ошкыл веле - теныз вӱд лӱшка .
        кажныже луднеже эн чаткам , ушаным .
        шкетын веле мый улам марий кокла гыч .
        сӧрымӧ лудаш - от чакне мӧҥгешла .
        - ынде шочмо йылме дене ! - кычкыральыч .
        лудым Юл нерген почеламутем марла .
        ыле жап полдалтын пӧрдшӧ мардеж гай :
        кӧ шке йылмым йӧратен чон воштак ,
        калыкыште кӧ ойлен марла чолган ,
        " илыш деч кодат " тудлан малденыт воштыл .
        кӧ " марий йылмет - Зеленый Дом марте ... "
        манын , тудо йӧратен мо шочмо ойым ?
        шкенжым , тукым вожшым пагален моштен ?
        але тидым мужедаш вараш мый кодым ?
        палемат рушла , мый ом йом нигуштат .
        ок йомдаре нигушан йылмемын ямже .
        мыскыньышке мый лектам ыле , товат ,
        пеле руш да пеле марий еҥ лиям гын .
 **59**
          кӧ землякем ?
        - кӧ уло тыйын лӱман землякет ? -
        йодыч вагонышто , корнышто .
        ( манын каласе : " улам тыгай шке " -
        кидым нигӧ огеш кормыжто .
        кӧ колын кертын лӱмем , да шарна ?
        мыйым палат шочмо ялыште .
        можыч , эше шоналта южгунам
        сылнымутнам изиш аклыше ) .
        - такше земляк шагал огыл тугай ,
        кӧ калык уш гыч ок эксе .
        Копцев - артист , доктор Грузов , Миклай ,
        мурышто юзо Вишневский .
        - кӧжӧ тышеч лишылрак чонетлан ?
        - нуно чылан улыт шерге .
        но " земляк " мут " мланде " ден ик вожан .
        кӧ кушта шурным ,
        мылам тудо первый !
          илыш - манаш веле
        лучко ийым темымеке шонышым :
        ямле ӱдыр ялыштем ила ,
        но кузе почам чонем тудлан ?
        але вет коштам мый лачак школышко .
        коло ийым темымеке шонышым :
        армий пагыт кодо шеҥгелан .
        лектыч иктаҥаш-влакем марлан .
        рвезе ӱдырлан улмыс шоҥго мый .
        кумло ийыш лишеммеке шонышым :
        вузышко пурем ик вич ийлан .
        лекте тунамак наҥем марлан ,
        пуйто тушто весым пуртем чонышко .
        нылле ийым темымеке шонышым :
        мом тынаре шуйкалаш мылам ?
        ӱдыр шуко ,иктыжым налам -
        омылыс эше тунаре шоҥгыжо .
        витле ийым темымеке шонышым :
        ынде мыйым пагалат чылан .
        ӱстелтӧрышкӧ шична , ойла пелаш :
        - чылт йоча . кидет мушкаш тый мондышыч .
              *  *  *
           мыскара
        - паша тугае : каласа озам -
        шуктем , кузе кӱлеш , чыла мый .
        мыняр шарнем , улам эреак " зам " ,
        олмештыше , манаш марла гын .
        - озат олмеш лодымандет гын ,
        шке шоныметым куш чыкет ?
        - ом тушко шкемын шонымемым ,
        но кугемден кертам йӱкем .
 **60**
        - тый йӧршын йомын отыл але ,
        могай-гынат пайдам кондет .
        а шкендын илышыште , пале ,
        улат " зам " огыл - президент .
          ик марий дене мутланымаш
        - марий класс улыс . тый молан
        от колто тушко ӱдыретым ?
        - руш йылмыжат сита тудлан .
        марла ик мутым ок пелеште .
        - молан тый лӱдынат ала ?
        гимназий деч вара кузе гын
        латыньла , немычла , рушла ,
        францкузла монь окен-возеныт ?
        - вет лийын тиде школжо ожно ...
        - ала колтет ? тек тунемеш
        шке шочмо йылмымат . мӧҥгеш
        марийыш ок савырне , можыч .
          *  *  *
        туге чот моктанаш тунемын южо -
        ӧрат , кузе гын ок шел тудын мокш ?
        таклан ойлат мо : йылмын уке лужо ,
        от уж гын колышт шинчышым нимош .
        ойла , ойла , да пуйто иканаште
        чыла пашам сеҥа ыштен оптен ...
        кугече муным кеч-кузе чиялте ,
        огеш тамлешт тидлан кӧра оптем .
          *  *  *
        эллан , калыклан пайдам кондышо планым
        кӱлеш шукташак . тидым кажне пала .
        сандене пашаче еҥ эр гыч тӱҥалын
        пуа вийым , жапым тӱшка сомыллан.
        шуматын ер тӱрыш , чашкерыш , аланыш
        кая каналташ , шонет , пӱтынь ола ...
        тидлан мый ӧрам : чодыра руымо планым
        кузе эртарен темаш тоштыт ала ?
          *  *  *
        мыняре шукырак илем тӱняште ,
        тунар моторын первый таҥ чучеш .
        векат , ий-влак , ик шӱдышыш пуналтын .
        нелемыт возын тудынат вачеш .
        мемнан лӱмеш ыш йоҥго шӱвыр-тӱмыр .
        шижам тидлан мый шкемын титакем .
        сай тидыжат : йӧратымашын ӱмыр
        айдемын деч огеш керт кӱчыкем .

 112 марий , марий , кушеч тый улат ?
 ( ончыко 1990:3 ) **67**
 Виталий Акцорин
 марий автономийым ыштымылан
 70 ий темме вашеш
    марий калыкын кушеч лекмыж шотышто тӱрлӧ-тырлӧ шопымаш коштеш .
 кумло ий ожно акрет годсо кугезынан кышажым Африкыште кычалше
 еҥ-влакат уледат ыле . кызыт тудо жап оҥай йомакла веле чӱчеш .
 молан манаш гын , тыгай кычалше еҥже шкенжын лӱмнержым юмо
 семӱн историеш возен кодынеже . илышыже веле юмо лияш тӧчышӧ-
 влакетым койдарчык мӧчӧрыш савыра , шорыкйол пайремыште ик
 касым модаш пуа , вара модмо пӧрт гыч уштервоштыр дене ӱштын
 луктеш .
    мый кумло ий утла марий калыкын тӱня умылымашыжым шымлен
 коштам , туге гынат тудын кугу шинчымашыж ончылно шкемым эреак
 икымше классыште тунемше йочалан шотлем . кажне ялын , кажне
 ешын шкенжын историйже , шке тӱня умылымашыже , философийже уло .
 садлан калыкын тичмаш шинчымашыжым умылен налаш нимогай кугу
 лӱмнеран ученыйланат пӱралтын огыл . ме кызыт мерий калыкнан
 кушеч лекмыж шотышто чын умылтарымаш деке изиш лишемме нерген
 веле ойлен кертына .
    ученый-влакын тымарсек погымо материал негызеш кок тӱрлӧ
 шонымаш вожланен : иктыже , марий калыки тыштак , кызыт илыме
 мландешак иланен , весыже , мемнан кугезына тиде мландыш
 касвел могыр гыч куснен толын , маныт . юмылан тау , кеч таче
 кечылан марий калыкнан вожшым Африкыште кычалше еҥ уке .
 ынде ончалӱна , лидюжо чын деке лийшыл . икымше корно дене
 кайыше ӱченый-влак ,мыйын шонымаште , ик наукын ончыктымым
 веле шотыш налыт , весыным чынлан огыт сотло . садлан тыгай
 аҥысыр шинчымаш чын корно деч ӧрдыжкӧ наҥгая .шукынжо ала-молан
 калык коклаште илен кодшо акрет годсо уверым шояклан шотлаш тӧчат .
 тыгай ученый-влак калык деч кӱшнырак лияш тӧчат да ушан философ-
 влакын пален налме кеч-могай йомакын илышыште вожшо улмо
 нерген туныктымыштым шотыш огыт нал . эше В . И . Ленин
 шке жапыштыже ойлен : кеч-могай сын ( образ ) , кеч-могай
 туштен ойлымаш ( символ ) , кеч-могай тамга ( знак ) илыш
 гыч шочын шогат , чын илышым ончыктат . садланак кеч-могай
 тоштыеҥ ой , кеч-могай йомак , шоя илышнам рашемдат , шувылат
 ( отражатлат ) .
    вес корно дене кайыше ӱченый-влак чын деке чакрак улыт .
 нунын " марий калыкна кызыт илыме кундемыште огыл , а касвел
 могыр мландыште иланен " манмышт , мыйын шонымаште , кызытсе
 жапыште шинчымашнажым чын корно дене виктарен колта . касвел
 могырышто кугезына-влакын марий сыным налмыштым тоштыеҥ
 ой-влак веле огыл , вес наукын шымлыме материалыштат
 пеҥгыдемда : тыгай кышам тоштыеҥ тукымнан философийыштыже ,
 религийыстызе , йӱлаштыже , йылмыштыже , искусствыштыжо ӱжаш
 лиеш .
    теве налаш ятыр тӱжем ий ожно шочшо ой-влакымак . чыла
 марий коклаште мемнан кугезынан касвел могырым - Москва ,
 Ока , Финляндий могырым - толмышт нерген ойлымаш-влак але
 кызытат илат . садланак калыкнан шкеж нерген шонымыж дене
 келшаш кӱлеш : марийын иланыме верже касвел могырыштыла .
    мемнан амызе тукымнан касвел могыр гыч толмыжым мый 1974
 гыч 1983 ий марте тергенам , Горький , кострома , Иваново
 область-влакӱн тӱрлӧ районлаштым шымленам . мый денем пырля
 Марий университетын , Н . К + Крупская лӱмеш марий
 пединститутын студентыштат шымлымаш пашашке коштыныт . кандаш
 ий погымо материал кочана-влакын " марий касвел могырым толын "
 манме ойыштым чӱла шотышто пеҥгыдемда . мутлан , Кострома
 мландыште илыше руш-влак шкеныштым славянлан огыт сотло , ме
 маныт , меря улына . меря тукымжо кызытсе марий деке эн лишыл
 лийын . меря-влакын преданийыштат пешак оҥай улыт . теве
 Кострома область , Межовской районысо Георгиевск ялым
 налаш . тушто илыше-влак коклаште ятыр тоштыеҥ ой ила . ик ойжо
 тыгай уверым арален коден : Георгиевск ялым эн ончычак эҥер
 мучко пуш дене толшо марий кугыза ыштен .
 **68**
 вара тиде Марийын ялже йыр латик ял чумырген . нуно кызыт
 чылан ик семын ик йылме дене кутырат .
    тиде ялыштак тошто тувырым мумо . ургымо йӧн дене , вара
 тӱрлымӧ да сӧрастарыме йӧн денат тудо тошто марий ӱдырамаш
 тувӱр дене икгаяк . вес экспедицийлаште тыгай марий тудыр дек
 лишыл тувыр-влакым Иваново областьысе Юръевец , Горький
 областьысе Горбатово Лысково да кстово район-влакын
 музейлаштышт ужынна . акрет кугезына-влакын кышашт тувырышто ,
 тӱрышто веле огыл тиде кундемыште илыше руш калыкын
 мутланыме йылмыштат ятыр колын . эн ончычак йоча-влакын коча-
 ковашт дене кутырымо йылмыште нуно вашлиялтыт . мутлан ,
 бабушка олмеш " папи " , дедушка олмеш " дютя " , ача олмеш
 "тьӓтьӓ " , тетушка олмеш "кока " маныт . нине мутлаже ожно
 кутырымо марий йылме деч аралат кодыныт . кугурак еҥ-влак
 коклаштат марий йылмын ойыртемже уло . мутлан , нуно ойлат :
 "утром встала , котомкам на плецям взяла да пошла на базар " .
 тыште шочмо йылмын винительный падежын формыжым кучылтмым
 ужына . вер-шӧр лӱмлаштат ятыр тыгай марий мут кучылталтеш .
    ока эҥер воктен , Павлово ола ден Горбатово поселко
 коклаште кызытат " малый Черемисский бугор " , " Большой
 Черемисский бугор " , " мары " лӱм-влак аралалтыт . XVӹ
 курымышто тыште , Ока воктен , " Черемисская заводь " манме
 вер лишне иктаж вич ял марийын лийын , вара нуно рушаҥыныт .
 кстово ола воктене Черемиска ял , Лысково ола деч латвич
 меҥге тораште Черемисская ял улыт . нине яллаште илыше марий-
 влак , илен-толын , рушыш савырненыт . туге гынат нуно
 шкеныштын кугезыштлан марийым шотлат . кызыт Лысково воктенсе
 Черемисская лӱман ялым 1236 ийыште Батый ханын йӱлатымыже ,
 тушеч шуко марийын кызытсе Курык марий районысо Солаволко
 ялышке куснен толмыж нергенат пален налме . шӱдӧ ий ожно
 коштшо преданийлаштат Солаволко ялыш кугезе-влакын Лысково
 воктенсе Черемисская ял гыч куснымышт нерген ойлалтын .
    тыге , акрет годсо коча-кованан касвел могыр гыч толмышт
 нерген ятыр мфтериалым погымо . карамзинын " история
 Государства Российского " трудшын визымше томжылан
 комментарийыште оҥай тостыеҥ ойым лудаш лиеш . карамзин
 тыште марий да мордва нерген ойла . шем теҥыз могыр гыч
 Новгород ола кундемыш толмекышт , славян-влак таче илыме
 верӱштына марий ден мордва калыкым вашлийыныт . нунӱн шкеныштын
 князьышт лийын . тидыже X курым деч ончычак палдырнен . тыге ,
 тудо жапыштак марий коклаште феодал да незер-влак лийыныт
 улмаш . яраҥ марий коклаште возен налме тоштыеҥ ойышто тыге
 ойлалтеш : марий кугыжа Ханаян шке калыкше дене Москва
 кундемыште илен , вара тудо кызытсе мландышкына толын .
 марий-влак Юл кыдалне веле огыл иленыт , тыгак Виче , Чолман
 серламат вузалыныт . сура воктене кум марий князь илыме ,
 марий кугыжа Сярын шке калыкше дене Юлын кӱшыл могыржо гыч
 толмыжо да кызытсе Йошкар-Ола кӱдынь верланымыж нерген
 тоштыеҥ ойла гыч палена .
    " юмо тӱрлӧ верам шеледа " манме тоштыеҥ ой уло : моло
 калыклан верам пуэдыме гогым пӱрышӧ марийлан юмым пуэн огыл ,
 чодыра коклаште йӱлышӧ пундышыш савырныше кереметлан кумалаш
 кӱштен . юмо марийым ешыжым кереметыш савырен : марийлан
 сыренат , тудын уло ешыжым йӱлатен , вара касвелне илен
 кертын огытыл да кызытсе мландышке куснен толаш тӱҥалыныт .
    тысе мландыжат яра лийын огыл . тиде кундемыште тӱрлӧ калык
 илен . моло коклаште эн шуко еҥанлан овда калык шотлалтын .
 куснен толшо марий-влак тыште варажым овда калык дене
 варналтыт да тудым марийышке савырат . тоштыеҥ ой почеш ,
 нунын коклаште ятыр ойыртем улмаш .
    марий коклаште X курым деч ондакак вынерым , ыштырашым ,
 порсыным паленыт . овда-влакше вӱнер дене ургымо тувырым
 чиен огытыл . нуно коваште гыч ямдылыме чием дене коштыныт .
 садланак вет тоштыеҥ ойлаште овда ӱдырамаш-влак кыдал даҥыт
 чараматын коштшо семын ончыкталтыт . тоштыеҥ ойышто тына
 огыл , кум тыжем ий ожнысо сӱретлаштат имне ӱмбалне шинчыше
 тыгай ӱдырамаш-влакым ужына . той калаеш ыштыме тыгай сӱретым
 археолог-влак тошто илемлаште , шӱгарлаште муыныт . вынерым
 шинчыдыме калыкет кеҥежым коваште вургемжым кудашеш улмаш .
 садланак тышке куснен толшо марий-влакым овда ӱдырамашын
 тыгай йӱлаже пеш ӧрыктарен . марий ӱдырамаш коклаште тудо
 жапыште пӧръеҥлан чара кидым , чара йолым ончыкташ огеш
 лий улмаш .
    овда калыкын культурыштыжо эше весат ӧрыктарен . марий
 калык пӧртыштӧ , верысе-влак кудышто иленыт . кудыжо эше
 " рок пӧрт " маналтын . тыгайжым овда-влак коремлаште ,
 курыклаште ыштеныт .нуным толшо-шамыч " овда рож "
 маныныт . мемнан акрет кугезына-влак пӧртым пырня дене
 нӧлтеныт да мланде ӱмбалан шынденыт . " пӧрт " мутшак марийым
 касвел могырышто илыше карел , вепс , эстон , финн-влак дене
 кылда . нунын йылмыште гына пӧртым ончыктышо " пиртти " ,
 " пертти " мут-влак вашлиялтыт .
    овда-влак юмылан кумалме шотыштат ойыртемалтыныт .
 марий кӱшыл юмо-влаклан ( поро кугу юмо , кава кугу юмо ,
 кечава юмо , тылзава юмо да молат ) кумалын гын , овда калык
 пӧртйымал юмюлан чоклен . юмо кокла гыч тудын Йомшэҥер , Кӱвар
 кугыза да моло кереметыштым палена . марий шке юмыжлан вольыкым
 пӧлеклен гын , ова-влак мераҥым , колым тумнам чоклат улмаш .
 **69**
    колышо еҥым тойымаштат икгайлык лийын огыл . марий-влак
 ял деч ӧрдыжтӧ тоеныт гын , овда-влак - пӧрт йымалан .
    пӧрт пурам нӧлт ымӧ годым авагаштам пыштыме татыште ,
 авагашташке тичмаш кинде сукырым але немыр подым кылденыт гын ,
 овда калыкын тыгай йӱла лийын огыл .
    сӱан годым марий-влак кудывечыште ыштыме шелыкыш пызлым
 шогалтеныт гын овда-влакын тыгай йыла уке улмаш . марий , финн ,
 эстон , мордва коклаште кугу тумым , кугу пистым пагленыт , а
 верысе-влак кожым жапленыт .
    ятыр шӱдӧ тоштыеҥ ойышто овда-влак янлыкым кучен илыше калык
 семын ончыкталтыт . садланак нунын коклаште  чодырам оролышо ,
 янлыкын кӱтен коштшо , шордым але пӱчым кушкыж кудалыштше овда
 юмо-влакын образышт улыт . марий коклаште тыгай образан тоштыеҥ
 ой уке .
    пеш ожнысо уверлаште овда-влакын марий рвезым янлык кучымо
 пашалан туныктымышт нерген ойлалтеш . марий толмо дене чодырам
 руышо да куклышо , куралше , ӱдышӧ патыр-влакын образышт шарлаш
 тӱҥалыт .
    марий сонарзе чодыраште иланыше йӱлам шуктен огыл гын , тудо
 ик янлыкымат кучен кертын огыл . молан манаш гын , уло чодыраже
 овда кидыште лийын Чадланак , аркет годсо нале почеш , марий овда
 дене келшен илен гын веле , шонымашкыже шуын кертын .
    марлан кайыме , ӱдырым налме шотыштат кугу ойыртем улмаш .
 мемнан кугезе тукымна сӱаным кечывал деч вара тарватен гын , овда
 коклаште тудым йӱдым гына эртареныт . эн ожныжо овда-влак
 ӱдырыштым марийлан марлан пуэн огытыл . марийжат овда ял гыч
 ӱдырым налын огыл . мутлан , тоштыеҥ ой почеш , кызытсе Горький
 область , Тоншай район , Одошнур ялысе еҥ-влакым " овда калык "
 маныныт , садланак марий-влак нунылан шочшыштым марлан пуэн огытыл .
 тидлан лийынак Одошнур ял каче-влак яра имньын Пижанка кундемыш
 ӱдыр налаш коштыныт . ты йӱлам Торъял кундемысе Ядыкбеляк ,
 Купсола , эврайсола яллаштат чот эскерныт . кызытсе Волжск ола
 воктенысе Кӱсола марий-влак ты велысак Корамас ял гыч ӱдырым
 конден огытыл . нуно сӱан дене Купсолаш , Эсмекплакыш кудалыштыныт .
 шернур кундемысе Памашсола ял пошкудо ялла дене ожно родо-тукым
 кылым кучен огыл . рвезе-влак Яраҥ могырыш ӱдыр налаш корным
 такыртеныт . каласыман , ты велысак Марисола ден Овдасола
 коклаштат ятыр ойыртем лийын .
    тыге Юл серын лоп верыштыже , олыклаште да чодыраште , Виче
 эҥер марте марий-влакын кугезышт овда калык коклаште илаш тӱҥалыныт .
 овда-влак , илентолын , марла мутланаш тунемыт , тыгак марий
 йылмыштат ятыр вашталтыш лиеш . садланак " марий калык кызыт илыме
 кундемыштак иланен " манше ученый-влаклан , мыйын шонымаште , йылмын
 да тоштыеҥ ойын ончыктымыштым веле огыл , вес наукын туныктымыжымат
 шотыш налаш кӱлеш .
    йылмым шымленрак ончалаш гын , туштат овда калыкын кышажым ужаш
 лиеш . мутлан , марий огыл улшо калыкым чын марий улшыжо тӱрлӧ
 семын лӱмден : овда калык , овда еҥ , кугу тютя , тӱча, тьӧтьӧ ,
 печера . " Pечера " мутым налаш гын , чодыраште янлыкым сонарлен
 коштшо ненец-влакым " печора " маныныт " тӱча" пермяк калыклан
 палыме " чучка " , " чудя " мут-влакым ушештара , нуныжо ожно
 илыше калык манмым ончыктат . марий ден ненец коклаште тыгай
 кылжым ятыр верештына . мутлан , марий кундемысе вер-шӧр лӱмым
 налына : ярамарий ял лӱм , яраҥ , ярань эҥер лӱм ненец йылме
 гыч лектыныт . коми коклаште " яран " мут дене ненеч калыкым
 лӱмденыт . нине мут радамыш тыгак Курык марий районысо Яранов ,
 Волжский районысо Яранов , Звенигово кундемысе Ярандай
 урлык фамилий да урлык лӱм-влак пурат . нунат ненец калыкын
 вожшо дене кылдалтмым ончыктат .шернур , Марий Турек кундемысе
 Ямбарцев , Ямбаршев фамилий-влакым ончалына гын , пунат ненец
 йылмысе "ямбарц " мут деке лишке шогат . ненец йылмысте тудо
 " мурызым " ончыкта .
    чот ожно ненец-влакын илыме ялыштым кызытат умылен налаш лиеш .
 мутлан , провой велсе Иванбеляк ялыште илышым " печера " маныт ,
 ял лӱмысӧ " беляк " мучаш - ненец йылме гыч . тыгайлан Курык
 марийыште ӓпшӓтпелӓк , медведево кундемыште Яныкплак , Торъял
 велне Шӱвылак , Ядыкбеляк , Куженер кундемыште Топкаплак ,
 Звенигово велне Юмблак , Эсмекпылак , Киров областьыште
 Салобеляк ял-влакым шотлаш лиеш . адакше нине яллаште
 кугезышты йӱдвел могырым толмышт нерген тоштыеҥ ой-влакат
 каласкалат .
    пытартыш жапыште марий коклаште " овда родо " , " овда тукым "
 улына манше-влакымат пален налӱнна . мутлан , овда родо-влак
 Параньга районысо Пумари ялыште , Медведево район , Нужъял
 воктенсе Ияродо ялыште , Киров областьысе Воманполко ,
 Киляково яллаште , Свердловск область , Красноуфимск районысо
 Сарсадыште , юваште але мартеат илат мутлан , Юва ялысе Хамзин
 (кӓмзӓн ) тукым гыч еҥ-влак шкеныштын кугезе коваштым овда ӱдырамашлан шотлат .
 хамзин  ( кӓмзӓн ) полко тиде областьысе Кугу Тавра марий
 ялыштат уло .
    овда калык , марий-влакын умылтарыме семын , кок тӱрлӧ лийын :
 ик тӱшкаже - ош сынан , весыже - шем тӱсан . тыгеже , овда лӱм
 дене ик калыкым веле огыл ончыктат улмаш . тиде лӱм дене тӱрлӧ
 калыкым палемденыт .  удмуртым шанчара руш-влак " обда " маныт ,
 нунын семын тиде мут йот калыкым ончыкта . туалгын марий-влак ,
 " овда " манын , марий огыл улшо йот калыкым лӱмденыт . но
 **70**
 могай калык " овда калыкыш пурен ? мый кӱшнӧ ойлышым , овда калыкыш
 ненец калыкат пурен . нунын деч посна мемнан кундемыштына коми-
 пермяк , хант , манси калык-влакат иленыт . садлан Советский ,
 Шернур кундемлаште " ых , пермак " манме мыскылыме мут уло . коми-
 пермяк дене кыл кучымо негызеш гына тыгай мут аралалт кодын кертын .
 коми-пермяк-влакын преданийлаштышт марий-влак дене кылым кучымо
 нерген ойлалтеш . нунын тоштыеҥ ойлаштышт арам огыл " кугезына-
 влак Виче воктене иленыт " манме шомак уло , ятыр преданийысте
 коми-пермяк-влакын Улышто да Чолманыште булгар-влак (кызытсе
 чуваш калыкын кугезышт ) дене торгайымышт нерген ойлалтеш . коми
 калыкын кышажым мемнан республикын вер-шӧр лӱмыштат , тошто еҥ
 лӱмлаштат лыҥ муаш лиеш . Мутлан , Юрино районысо Кузьмино ял
 воктене йогышо кымъю ( кума ) эҥерын лӱмжӧ кок мут гыч шочын :
 " кым " ужашыже коми калыкым , "ю " ужашыже коми йылмыште
 эҥерым ончыктат . коми калыкын ожно тиде верлаште илымыж нерген
 тыгак Киров областьысе руш коклаште южо еҥ " комуха " , " комик "
 манын мыскылыме гыч палаш лиеш . мутлан , Яраҥ районышто илыше
 руш-влакым Санчурск районышто илыше-влак " комуха " манын лӱмденыт .
 тыгеже нуным рушаҥше коми калыклан шотлаш лиеш .
    ненец да коми деч посна тиде верлаште ожно " шанчара " , " шанцара "
 калык илен . XVӹ курымышто Москва гыч толшо салтак-влак шанчаран
 йылмыжым умылен огытыл . нуно славян але руш тукым лийын огытыл .
 тыгеже нуно могай йылме дене кутыреныт улмаш ? шанчурск районышто
 погымо материал рашемда :
 шанчара-влакын кугуракышт ожно Шамшура лийын . " шамшура " мут
 Кольский полуостровышто илыше саам йылмыште вуйчиемым ончыкта .
 ожно саам калык нелен ненец-влак иленыт , садланак пуным " самчара "
 маныныт , очыни . тиде мутшо " саам калык " манме лийын . илен-толын ,
 тиде шомак марий коклаште " санцара " , " шанчара " , " шанцара " ,
 руш коклаште " санчура " , " шамшура " семын кодын .
 марий профессор И . + г . Ивановын шымлымыж почеш , Санчурск
 районышто илыше руш коклаште 200 утла марий мут уло . тушто
 илыше кугурак ийготан еҥ-влак кызытат ойлат : шапчара-влакын эн
 лишыл родо калыкыштлан марий калык гына шотлалтеш . тыгай шонымашыже
 чынеш толеш . молан манаш гын , Санчурск воктенысе Кикнур районышто
 илыше марий-влак коклаште саам йылме гыч кодшо мут-влакым кызытат
 кучылтыт . мутлан , кикнур марий-влак ӱдыр налдыме качымарийым
 " ольмо " , " олмы " , "ульмы але " ульмо " маныт .
 тиде мутшо саам йылмыште качымарийым , пӧръеҥым ончыкта .
    кугезынан тысе кундемыш куснымешкыже , Юл ден Виче кокласе
 чодыралаште тӱрлӧ калыкын ожнысек илымыж нерген марий йылмысе южо
 мут каласа . мутлан , Звенигово , Советский , Медведово ,
 Оршанка районлаште " шордо " мутым " пӱчӧ " мут дене алмаштыме .
 нине кундемлаште илыше тошто калык ожнысек пӱчым ( оленьым ) гына
 пален . шордо янлыкше вара веле , кызытсе чодыра лиймеке , толын .
 пӱчыжӧ Иян теҥыз могырыш каен , шордо тудым алмаштен , садланак
 шордыжымат " пӱчӧ "манаш тӱҥалыныт .
    акрет годсо шарнымаш-влак 12 тӱжем ий ожнысо кугу вӱдым ушештарат .
 тудыжо йӱдвел могырысо ледник да иян теҥызысе ийын писын шулымыж дене
 лийын тунам уо Марий кундемна вӱд йымак каен . эҥ-влаклан илаш
 Звенигово кундемыште Эсмекпылак , Волжск кундемыште Сотнур ,
 Морко кундемыште Карман , Чӱкшӧ , Курык марий кундемыште
 Юл воктенсе курык-влак гына кодыныт . чыла лоп верым вӱд леведын .
 тидым курык марий коклаште огыт пале . моланже раш :
 тунамсе аркет жапыште курык марий-влакын кугезышт тиде мландыште
 илен огытыл . эше вес ойыртем . мутлан , Шернур , Торъял ,
 Советский , Киров областьысе Шурма , Уржум , Пижанка , Кукарка
 кундемлаште гына
 Пиамбар лӱман юмым жапленыт . ненец йылмыште " пиамбар " -
 чодырасе еҥ . курык марий-влак коклаште тыгай юмо йӧршеш лийын огыл .
 тыге , Эсмекпылак ялӱсе Ярандай полкым шотыш налаш гын , тудо
 ненец калык гыч лекше , садланак шкенжым вес тукымлан шотлен , моло
 марийым вес лӱм дене лӱмден . мутлан , Звенигово районысо
 Ысмекпылакыште , Киров областьысе Санчурск районышто марий-влак
 курык марийым " чыкманай " , " цӓкмRнӓй " маныт . исменца-влакак
 Йошкар-ӧла йыр илыше сорокан марий-влакым " мэре " маныт .
 " мэре " мутшо меря племя илыме мланде гыч , Владимир , Ростов ,
 Суздаль , Кострома кундем гыч , куснен толмыж нерген ойла . тыгак
 Киров областьысе Уржум районысо Шайтан ер воктене илыше марий-влакым
 " мере калык " маныт . тидыже нунын Юлын кӱшыл могыржо гыч Москва ,
 Владимир гыч . толмышт нерген ушештара . вер Ростов , Суздаль
 воктене "ростовская меря " да Кострома воктене веле " галичская
 меря " манме племя-влак иленыт .
    мерян кышаже курык да моло марий коклаштат аралалт кодын .
 мутлан , Владимир ола кӱдынь " яруново поле " лоп вер уло , тушто
 Ярун юмылан кумалыныт . курык марий районын тӓкӓпӓ ялыште
 Ярунов , Ярунин фамилий-влак , Ярушка тукым , Параньга
 районышто Ерунов фамилий-влак улыт . нуно чыланат Владимир
 воктенсе Ярун лӱм дене кылдалтыныт . тышеч ме нине яллаште
 илыше-влакын меря калыкын мландыж гыч толмышт нерген пален
 кертына . тоштыеҥ ойлаштат нине яллаште илыше еҥ-влакын кугезышт
 касвел , Юлын кӱшыл могыржо , гыч толмышт нерген каласкалат .
 пӱтынь курык марийын меря мланде гыч лекмыж нерген эше тыгай
 урлык лӱм-влак умылтарат . мутлан , курык марий коклаште
 **71**
 ятыр вере Кындак урлык , Йльмӓн урлык улыт , тышеч Кондаков ,
 Ильмянов , Ильменев фамилий-влак лектыныт . марий йылме
 полшымо дене нине урлык лӱмӱм умылтарашат огеш лий , карел да
 финн йылмылан гына эҥертена . " кындак " карел йылмысе " конди "
 - маска , Ильмӓн урлык лӱм финн йылмысе " ильма " - юж кава
 мут гыч лектыныт . шӱдӧ ий ожно курык марий-влак Ильмар ,
 + инмар юмыланат кумалыныт . тидыжат нунын фаинн , карел кугезышт
 лийме нергенак ойла .
    чуваш республикыште илыше калыкым курык марий-влак " суасла мары "
 маныт , икманаш , суасаҥше марийлан шотлат . нуным " чываш " ,
 " чуваш " нигунамат огыт ман . " суасла мары " илыме Ядрин ,
 Моргауш районлаште экспедицийым эртарымаш теве мом ончыктыш :
 Чебоксар гыч тӱҥалын , Ядрин ола марте ожно курык  марий-влак
 улыт улмаш . тошто шӱгарыштат курык марийлан келша . калык кокласе
 тоштыеҥ ой семын , Яным , Маскакассы , + мурзакассы ,
 Сярмыскассы яллаште илыше чуваш-влакын кугезышт Юл тӱр гыч
 куснышо марий лийыныт . саватка , Атлас да моло урлык -влак
 куызытат курык марий коклаштат , нине районласе чуваш коклаштат
 улыт . чиемышт , йӱла шотышт , музыкышт йылтак курык марийын .
 очыни , 1236 ийыште Батый хан Юл воктене йӱлалтыл кайымыж
 годым курык марий-влак кызытсе Чувашийын Виръял мландыш , вара
 эркын-эркын чуваш йылмыш кусненыт . йылмышт весе лийын гынат ,
 марий кокла гыч ӱдырым налыныт , марий семын сӱаным эртареныт ,
 курык марий-влак дене пырля Сура эҥер воктенсе тошто марий
 шӱгарыш кумалаш коштыныт .
    тыге марий калыкна шуко тӱрлӧ сынан , шуко тӱрлӧ вожан чыла тидым
 тошто вожнам , акрет годсо историйнам , тоштыеҥ ой-влаклан , йылмылан ,
 йӱлалан , тӱрлӧ наукылан эҥертен , пален налаш лиеш . садлан тоштыен
 ойым араленак кодаш тыршыман , вет тушто - возыдымо мемнан историйна .

 113 корно воктене мардеж вакш
 ( ончыко 1992:3 ) **58**
 Юрий Артамонов
 ойлымаш
    пасу капка марте кум суртым эрташ кӱлеш . эртемат , капкам
 почын лектам - тугай кумда тӱня почылтеш , йырым-йыр ончал
 савырнен , шӱлышемат петыралтеш , шинчамат шарла . тевак
 Энермучаш ял . ик могыржо дене эҥер велыш тайнен , ото дене
 шойышталтын . а мардеж вакшыже чоҥгаташте верланенат , туге
 чучын колта , пуйто Эҥермучаш ӱмбалне шинча . йыргешке ,
 кӱкшӧ . ныл шулдыржо дене эксыде лупша . шола могырышто -
 Томшар ял . тудын воктенат - мардеж вакш . вара адак -
 мардеж вакш воктенжак - Акманай але вес семынже - Ломбысола .
 нинышт мараий ял улыт . кугорно векыла - кок руш илем .изи
 Акаш ден Кугу Акаш икманаш , акак-шӱжарак . кум уреман
 Кугу  акаш селаште пӧртым сындаш вер лийын огылат ,
 шӱжар семын , Изи Акашым шочыктеныт . нунынат вакшышт аркаште
 шинча . а Томшарыште гын кок пачашан кӱ пӧрт , а Кугу Акашыште
 кӱкшӧ черке койыт .
    шке ялемын , Ятманын , куштырак вара мардеж вакшыже ?
 ага , теве пурла могырышто , корем гоч . пӱтынек ужар чашкер
 шойышта гынат , тудат сер воктен кушшо арама ӱмбалне моткочак
 кугун да кӱкшын сӱретлалтеш . а лишычынак миен ончалаш гын ? ..
 **59**
 ой , уке , мый але теве тышеч , пасу капка воктеч , торашке ик йол
 тошкалтышымат ыштен омыл . мылам мыл-вич ий гына ... падыраш улам гынат ,
 иктым пален нальым : чыла  мардеж вакшын упшышт
 ик велыш савыреныт , пуйто ончылгоч кутырен келшеныт , икте-весым
 ужыт , мутланат , огыт вашлий гынат , саламым колтылыт . мый
 нуным айдемыланак шотлем . пу кап-кылан , пу чонан , пу шулдыран .
 а йолышт , тыгай нелытым чытен огытылат , рок йымак каеныт .
 адакшым вет нуно ик семынак пӧрдыт . икте эркынрак гын - весыштат
 тугак , икте писынрак гын - весыштат тугак . иктыже йӱдвелыш але
 касвелыш савырна - волыштат тудын койышым койыт . палаш ыле :
 кудыжо эн тӱҥ оза , кудыжым тыге колыштыт ? ..
    вынер сумкам сакалтен , школыш кайышым . тӱня ик яллан ,
 Томшарлан , кумдаҥе . а вакш деке але лишемын омыл , но лишычынрак
 ужын шуктышын . ӧй , кугу-у-у ! .. тораште-тораште Йошкар-Ола уло ,
 маныт . тушто пӧрт-шамыч кӱкшӧ-кӱкшӧ улыт , маныт . ом ӱшане !
 нимончат ! шойыштыт дыр . мардеж вакш деч кугу да кӱкшӧ нимо-нимо уке !
    теле каникул жапыште авам каласыш :
    - ложашна пытыш . йоҥышташ каяш верештеш . юриш , чий ! полшашыже
 тунарак полшет , кеч имньылан шудым пуэт , оролен шогет .
    ачам пу койкышто , йолым шуйдарен , комдык кия . пел йолжо
 кӱчыкрак . пел шинчаштыже , шолаште , йыргешке янда чумырка . сар
 гыч тыгай пӧртыльӧ .
    - эргым , чий , - мане ачам .
    тумышан ужгам чийышым , пий коваштан упшым упшальым , йолыштен
 йыдал . уремыште имне вуйым кучем авам терыш мешакым муналеш .
    - но-о , тарване , Гитлер авам имньым тупшо гыч витаренак
 шеле .
    такшым алашан лӱмжӧ Шайтан . сар годым весым тушкалтен пуышт .
 моткочак ӱчызӧ : кудалаш кӱлеш гын , чыгынен шогалеш ,
 шогыман гын, тарванен кая . кокланже шолып пурлынат налеш . садлан
 упш пылышемым оҥылаш йымалан чотак кылден шынденам . ынде пурлын
 налын шуэн ок сеҥе . а кырыме шотышто гын ... Шайтан-Гитлерым
 мо дене лупшен огытыл ! вӱраҥ кандыра денат , ломаш вара денат ,
 кӱртньӧ шинчыр денат ... нимо ыш полшо , ыш туныкто . очыни ,
 коваштыже тунар кӱжгамын , ынде корштымым нимыняр ок шиж .
 пылышым лап ыштен , почым нӧлталӱн , тортам гына чумалеш .
 а сап дене перымым шыҥан пӱшкылмыжланат ок шотло дыр ...
 оҥай тиде вольык - Гитлер . шкеже , айдеме , шукертак вес
 тӱняш каен , маныт , ала шкенжым лӱен , ала аярым кочкын ,
 а марий ялыште
 **60**
 имньыш савырнен ылыжын . уна , теве , ныл йолжым кӧтыремын
 налын , ни ошкылеш , ни уке .
    авам имньым виктара , мый тудлан тугынь шинчев , эртен
 кодшо пӧрт-влакым шотлем . теве Япер Серушын пӧртшӧ , теве -
 Тикын Лаюшын , теве - Куэрла Вайсун , теве - Пукш Толян ,
 теве - Семон Санюн . умбакыже ом пале . ялемын катман гай
 мучашкыже модаш куржталын омыл .
    а уремыште ик йочат ок кой . чатлама пӱштӧ , пӧрт пырдыж
 пычал пудештмыла шелышталтеш , окна янда кӱр гай кылмен ,
 пӧрткайык чоҥештымыжлак шуҥгалтеш , колен возеш .
    катман лукыш шумеке , савыртышеш тер ӱлыкыла мунчалтен
 волыш , ик мешак лектын возо .
    - тр-р-р !
    имне ок шогал . авам тӧрштен волыш , ончыко куржын лекте ,
 шӧрмычым руалтыш .
    - тол ! - кычкыра . - ӧй , илышыжат-кочушменжат ... икте
 сар гыч нимолан йӧрдымӧ тольо, весе але кушкын шуын огыл .
 кузе илен лекташ гын ?
    - явам шольым ден изамым ок ушештаре . шольым деч могай
 полыш ? ошкылаш гына тунемеш . изамым чодырам руаш поктен
 колтеныт . киндыланак да тувыр йолашым-вашталташ гына толын
 кая .
    имньым кучен шогем , ӱлычын шырийыше ончыл пӱйжым эскерем .
 кенета пурлеш гын , мыйым пыстылла иктаж-кушко налын кудалта .
    адакат ончыко каена . корем гоч вончен , пасу дене . кок
 могырым кошкышо коншудо , арымшудо вурго пӧршаҥын шогат .
 мераҥ кыша - ия виса . нунылан йӱштӧ огыл витне . пареҥге
 лемым шыл лем дене вашталташ манын , ала мыламат логалеш шонен ,
 тошкемыштем оптышым шынденам огыл мо ? кажне эрдене миен ончалам .
 мераҥым огыл , кышажымат ом уж .
    а тӱня йырваш тугай йоҥгыдо , кумда , кеч-кудо велыш
 ончал - мучко раш коеш . а ончалаш кечым огыл , лум ӱмбакат от
 тошт: шинчам туге йымыкта , почашат лӱдат . садак пеле кумен
 кӱтыштам : ик вакш шулдырат ок пӧрд . томшарынат , ломбысоланат ,
 Акаш-шамычынат . мардеж уке .
    - толын шуынна ! авам ласканрак шлӱлатыш .
    - кушко ?
    авам ыш вашеште . мый савырнен ончальым . тынар
 лишычын вакш шулдыр мучашым ужымат , лӱдын , шинчамат кумышым .
 уэш почым , шулдыр тыҥ марте кӱшкӧ ончен кӱзышым . тер гыч чылажак
 ок кой : лум ӱмбак шогальым . умшам карен кӱтыштам . " олаште мо , -
 шонкалем , - тӱняштыжат тыгай кӱкшӧ пӧртым ок му " . мылам туге
 чучеш , пуйто вакш пӱтынь
 **61**
 тӱнялан оза . туге лӱдыктышын , шучкын коеш ... но ала-молан ок
 лӱдыктӧ , шкеж деке сымыстарен шупшеш .
    - мо лилйыч , эргым ? кылмен тӱҥын отыл ? - авамын йӱкшӧ
 ала-молан пушкыдеме .
    мый тугак тарваныде шогеM .
    авам саҥгамым , нер мучашым кучен ончышат , лыпланыш . мыйым
 куштылгын нӧлтале , имне вуйыш наҥгаен шогалтыш . Гитлерым омат
 ончал , лопка пӱйжым омат эскере - шинча ончылнем ик вакшак гына .
    мо лийын кайыш , кенеташте шымат умыло : вуемым ала-кӧ чотак
 шупшыльо , вуялалтымат , йолем кушкыла кӱзен кайыш , вара торашке
 пыжалт возым . кынельымат , вакшым онжальым - верыштыжак шинча .
    - тиде Гитлерым молан ашнат гын ? - тужеш авам . - тыйже
 мом онченат ? вакшым ужын отыл мо ? вуетшым пурлынак налеш ыле
 гын ? - имне деч вара мыйым вурсаш пижеш .
    пурлын налын кудалташ мо йӧсыжӧ , мо можо . шентябрьымак
 гына школыш коштын шуктышым . октябрьыште тул ораш савырнышым .
 колем , шоненыт . шинчамлан эртак ала-мо кончыш , капемым эртак
 ала-мо пызырыш . кочмемат ом шарне . йӧршын , кошкен , пыстыл гай
 куштылемынам . тока гына , иктаж кок-кум кече ончыч , йол ӱмбак
 шогальым .
    авай мыйым уэш кидышкыже нале , вакш озан орол пӧрт гай
 пӧлемышкыже наҥгайыш .
    - тушко ! - манам , кидем дене вакш кӧргыш ончыктылам .
    - тушто - йӱштӧ !
    - тушко ! - вакш кӧргышкак пурынем .
    - ну , ӱчызӧ ! кушкыда огыла !
    мыйым да шольымым , ӧпкелалтын , авам тыге манеш .
    вакш кӧргым ончыштам . ларым , тошкалтышым ужам . тӱрлӧ
 кандыра , волак койыт . эше ала-можат уло - лӱмыштым ом пале .
 а пырдыж мучко - ложаш пурак . ик могырым пич пычкемыш , вес
 велым изи окна гыч волгыдо чыл-чыл пураш тӧчылеш , эҥыремыш
 шӱртӧ ярымым , шинчше пуракым ошемда . эҥыремышыжат ошемын докан .
    тошкалтыш дене ик марий содомлен волыш . мучко ошо : мыжержат ,
 портышкемжат , малакайжат , шинчапунжат , пондашыжат . букварьыште
 Йышто кугызам тыге суретлымым ужынам . кызыт тудо шукертак шке
 чодырашкыже пӧртылын ила дыр . тиде айдеме вакшызе лийшаш .
    - тыят йоҥышташ толынат мо , малай ? - нугыдо йӱкын пелештыш ,
 ош кидше дене неремым ниялтышат , кинде пушым шижым .
    - кылмен тӱҥын .
 **62**
    - тугеже тудым пӧртышкӧ наҥгайышаш , шокшо чайым йыктышаш .
 кызыт тыште нимо оҥай уке . теве мардеж лектешат , аватланат
 ложашым йоҥыштен пуэна .
    кидем гыч кучен , вакш оза портышкыжӧ вӱден наҥгайыш . мылам
 шокшат , чаят ко кӱл . окнашке нерым тушкалтышымат , ик вакшымак
 гына ончем да ончем ...
    кеҥеж толын шуо . мый содыки икымше классым пытарышым ,
 йолташ-влакым поктен шуым . эше туныктышем мокталтыш : " юриш , -
 мане , - чотка тыршыш . кукымшо ийлан ыш код " .
    ынде вакш йолташем гаяк лие . яра жап толешат , коремыш -
 мемнан велне эҥерым ала-молан " корем " малдалыт - йӱштылаш чошена.
 вӱдыштӧ какаргымешке почаҥын , вакшыш куржына , шулдыр йымакак ,
 шаршудыш , шарлен возына . мыланна туге чучеш , пуйто кугу-кугу
 аэропланыште шинчена . тудын пропеллерже пӧрдеш , а ме ала-кушко
 торашке-торашке чоҥештена ... тунам ала-молан кӱшкӧ монь ,
 Сандалыкыш , чоҥештылын онал . уш денат . "Сандалык " шомакшымат
 кучылтын огытыл . коклаштына лийын огытыл вес мут-шамычат :
 космонавт , ракета , космический корабль , спутник . молан ?
 ялыштына электротулат уке ыле , кастене керосин лампе дене
 шинчен улына . а кӧн лампе але керосинже уке гын , изике ,
 чыра тул денат серлаген . ӱжын онал машинам , комбайным ,
 мотоциклым . трактор ыле , маныт . арам огыл чай колхознан лӱмжӧ -
 " трактор " . но война деч вара тудыжымат , тракторым манам ,
 ужаш ыш логал - сар тулыш наҥгаеныт да мӧҥгеш конден огытыл . а
 вот аэропланым ,кок шулдыраным , коклан ужалтын . Йошкар-Ола
 велыш чоҥештен кая , почешыже куанен йӱкланен куржына : " аэроплан ,
 аэроплан ! посади меня в карман ! " ала-молан рушла кычкырена ыле .
 очыни , тӱгерак шоненна : " тушто руш рвезе шинча . марла ойлет
 гын , ок умыло . а рушла пелештет - умыла , иктаж гана волен
 шинчеш да мемнамат пеленже налеш ... "
    а вакш шке пашажым ышта да ӱшта . ӱлычын кӱшкӧ - мучко
 кылдыр-голдыр , шырт-шорт , вышт-вушт шоктен мура кӧргыжӧ
 лекшашла мӱгыра . ынде мыланна кӱшкӧ кӱзашат , вакш упшым
 пӧрдыкташат , чарен шогалташат , уэш колташат пуат . вакш
 озажат тудак - Придон кочай . шоҥгемын гынат , шоҥгылыкшым
 нимончат от пале : шкежат , вургемжат - ошо-ошо  . чурийжым
 ужынат онал . ялыште ок кончо , йӱдвошт-кечыгут , телыже-
 кеҥежше . шыже-шошыжо - вакш кӧргыштӧ . мардеж уке але
 йоҥышташ нимом орол пӧрт гай кудыштыжо кия . мардеж лектеш -
 кечывал ма , йӱд ма - тудым кычкырен кынелтат . содор вакшыш
 вашка , шинчын шинчаш , шоген шогаш ок ярсе ...
 **63**
 теве тыгае йоча годсо пагытем . тудо омо ужмыла шинча ончыкем
 толеш . ятман ялышкем миен - шӱкшемше пӧртем ынде тӱр лие ,
 а пасу капкан вержат пале огыл . пӧртӧнчыл мучашкем лектамат ,
 йыр-йыр ончал колтем - шинчам нигушан-нигушан ок тӱкнӧ ,
 мучко-мучко волгыдо . эҥермӱчаш уке , отын олмыжат кодын огыл ,
 томшар , акманай да Иси Акаш але шинчаш тӧчылыт гын , кум
 уреман Кугу Акаш йомо , пуйто овда нулал кайыш . мотор черкын
 вуйжо уке . ондак школ ыле , кызыт тушко пырчым оптат , маныт .
 вакшат иктат ыш код . томшарыште кок пачашан кӱ пӧртат ок кой .
 мом манат , улыжым пытараш пешак куштылго ...
    айдеме тышке кунам илаш толын ? можыч , вич шӱдӧ ий ончыч ,
 можыч , тӱжем-кок тӱжем идалык ожно . ты жапыште мом ыштен
 шуктен ? могай палым коден ? кӱ пӧртым , черкым да вакшым
 гына , тиддеч посна киндым ончен кустеныт , пӱтынь элым
 пукшеныт . ынде элым пукшаш мо - шкаланышт огыт ситаре .
 молан тыге ? ала калык вашталтын ?
    ала мланде вестӱрлемын ?
    овда титакан огыл . нечыве йомакысе геройлан кӱлеш оккыл
 йолам чыкаш . тиде ме , айдеме тукым нимучашдыме титакыш возын
 улына . ачана-кочанан паша саскаштым тӱҥге-вожге куклен кышкышна ,
 йӱлатышна да шӱйыктышна . тиде ок сите - шкенамат она чамане ,
 кугешныме кумылна пытыш : ӱмбакына шкак шӱвалын улына - кӱчызыш
 - кӱчызыш савырнен , йот эллаш кидым  шуен коштына . а мландына
 тынар шуко да тыгай поян . -
    марий мландат изи огыл . манмыла , шкаланна пешак сита . газет-
 журналын йодмышт почеш ятыр вер-шӧрлаште лийым , ойлымашлан ,
 очерклан материалым погышым , но ик села але ик ял воктенат мардеж
 вакшым ужын омыл . коклан шинчамлан корно воктен мортаҥше вакш
 кӱ пернен , селаште - пеле шаланыше але вуйдымо черке , а ялыште -
 кужу тоям тоялен ошкылшо коча ден кова-влак да нунын гаяк шоҥго
 пӧртышт .
    икана Куженер гыч районын чек велышкыже тарванышым . тошто
 сомылем денак - оҥай еҥым кычал муаш . ойлышт : тушто , Паганурышто ,
 шӱдӧ ийым вончышо кугыза ила . ушыжат лугалтын огыл да алят йол
 ӱмбалне .
    ик ялыш пурымаште , пурла велым , кенета вакшым ужым . тичмашак ,
 манаш лиеш . тореш кок шулдыржо да леведышыже гына уке .
    - машинатым шогалте , шоляш ! - шоферын вачыжым тӱкалтышым .
    - мо лие ?
    - шӱдӧ ияш кочам деке ом кае , - маньым . - тек эше тынарак
 ила . турлым йодыштын , ом йыгыжтаре . тышан кодам .
 **64**
    - шке палет .
    машина кудал колтыш , мый вакш деке лишемым .
    кӧ чоҥен ? кунам ? мыняр ий пашам ыштыш ? вуйжым да шулдыржым
 кӧлан налын шуаш кӱлын ? кунам йӧршешлан шогале ? теве тыгай йодыш-
 влак вуемым мӱкш тӱшкала пӱшкыльыч .
    шинчам кумалтышымат , пылышемлан кылдыр-голдыр , шырт-шорт ,
 вышт-вышт шокташ тӱҥале . эше имне пӱргалеш , орва кычыр-кочыр мура .
 пырчым йоҥышташ толыныт . эше вакшызын йӱкшым колам : " тыят йоҥышташ
 толынат мо , малай ? " .
    шинчам почым - пеле шаланыше вакш ойгырен шинча , ала-кӧм вучышыла
 коеш . ала-кӧм огыл - озажым вуча .
    кӧргыштыла коеш . ала туштыжо нимом тӱкен огытыл ?
    пел омса уке , весыже топса гыч мучыштен . кӱварым пужен
 наҥгаеныт , нимогай тошкалтыш , лар , волак да моло-вес кӱлешан
 ӱзгар огыт кой . вакшын кышкаржак гына кодын .
    "варвар-шамыч ! акрет годсо ӱзгарым пужен наҥгаен , пуым ыштышда
 мо ? коҥгаш олтен , кап-кылдам ырыктышда ? вакшыже вет музейлан йора
 ыле . огыда тӱкӧ гын , эше тынарак шинча ыле . музей семын .
 кӧргыштыжӧ кресаньыкын ате-ӱзгаржым поген ончыкташ лиеш ыле ...
 ынде икшывыланда мом ончыктеда ? шкендан илыш гыч нунылан мом
 кодеда ? лӱмдам мо ? пашада ок кой гын , лӱмда кунаррак ыршийым
 шога огыла . мо тугай вакш , кузе пӧрдеш , ынде йоча-влак палашат
 огыт тӱҥал ... " - семынем тыге шудалам . йӱкын огыл кӧ мыйым тыште
 кодеш ?
    а ме шкеже , кугыеҥ-шамыч , мо тугай мардеж вакш , тидым
 палена мо ? вакш - тиде ... тиде ...
    чынак , мо тугай мардеж вакш ? кузе йӧнлен каласен пуаш улнеже ?
 суртышто ушкал шӧр-торыкым пуа . шӧрвал деч посна ньога веле огыл ,
 кугыеҥат илен ок сеҥе . ме гын сар годым шӧрторык денак гӱна илен
 лекна . тудак гына шонем , явыген пытыше икшывым колымашын кидше
 гыч шупшын налын . а вакш киндым пукшен . аҥа гыч уржам-шыдаҥым
 тӱред налын , вигак цырчым от коч , тудым коҥгаш от пыште . ондак
 йоҥыштен налаш кӱлеш , ложашым ышташ . тугеже вакш - пукшен ашныше ,
 пукшен лукшо , суртын , ялын тӱҥ озажак . теве мо тугай вакш !
    шинча рӱмбалге тӱслан тунеме , йырваш секланен ончальым . ала-кӧ
 кӱварым шарашат тӧчен , витне . вара ала ӱнарже ситен огыл ,
 ала - оҥа , ала эше йогыжо пызырен - шке пашажым кудалтен . уна ,
 ик кӱчык кӱвар оҥа кия , тыштат-туштат - пила , пужар шук , шанчаш .
 а тӱжвалне , вакш воктенак - кужу да кӱжгӧ пырня . тышеч лач кок
 шулдыр лекшаш .
 **65**
 пуйто лӱмынак поктеч пӱчкынытат , ынде иктыжат ок
 лек . лавыраште имне , орва кыша палдырна . оптен наҥгайымышт годым
 ик оҥа лектын возын , ненче рокеш тоскалтын .
    кӧ деч йодышташ , чыла пален налаш улнеже ? тӱр пӧртыш пурышаш .
 тушеч эн ончыч уна толмым ужыт , эн почеш ужатен колтат . шукынжо
 кӱр пӧрт окнам пералтат . йодышт коштшыжат , иктаж-мом палаш
 шонышыжат , корнеш йомшыжат ...
    пӧрт окнам пералтышым . йӱкым огыт пу . пийым шекланен
 кудывечыш ончальым - пӧртӧнчыл омсаште кӧгӧн кеча . озаже пакчаште
 гын веле ? капкам шупшылын , урем гыч тошкемыш савырнышым , пече
 воктеч пакча велыш ошкыльым . ужым : сурт оза вате пареҥгым луктеш .
 кок йӱд почела йыр оптышат , роколмам палашат ок лий : ала саска ,
 ала рок чуҥгыла .
    - пашат ушныжо , тулаче ! - саламлалтым .
    - тенийсе игечыште пешак ушна ! - келесырын вашештыш , ышат
 вийналт , пареҥгым рок деч ойыркален , шолдыражымат , тыгыдыжымат
 иктыш пога .
    - ялетын лӱмжӧ кузерак ?
    - олмасола . тольык ик олмамат от му .
    - мылам олма ок кӱл . вакш нерген пален налнем ыле .
    - мом ?
    - кӧ тудым ыштен ? кунам шогалын ? эшеже ...
    - э-э-э... ынде мый дечем йод ... а молан мый палышаш улам , а ?
 ӱдырамаш вийналте , ала-молан сырыш .
    кӱтыренат она мошто , калтакшат . палыме ӱмбакат , палыдыме ӱмбакат
 кычкырлена , пий семынак оптена . йӧршынак пужлен улына . ала илышна
 пужлен толмылан тӱвыт локтылалтынна ? ачана-кочана тыге кутыреныт мо ?
 лыжган , икте-весым пагален , айдемылан шотлен докан ... чынак ,
 молан тиде вате мылам сырыш ? ала пашажым чарен шогалтышым ?
 " а мемнан велне унам порын вашлийыт " , - маньымат , савырнене ,
 уремыш лекташ тарванышым .
    - эй-эй , тулар ! - почешем йӱк шоктыш . - терей коча деке пуро ,
 тудо палышаш .
    - тидланат тау ! а куштырак ила ?
    - э-э ... тиде вел уремыштак ... пӧртшӧ кок окнан . мыйынымат
 шотлет гын , кандашымше лиеш .
    пӧртым шотлен ошкылам . нылымше , визымше ... теве пуста вер ,
 йырым-ваш олмапу ломбо , куэ . шоптырвондат , эҥыжвондат уло .
 пареҥгымат шындыме , а пӧрт - чыла кушкыллан да мландылан оза -
 уке . теве воктенак кудалтен кайӱме оралте - окнаштым оҥа дене
 тореш-кутынь пудален петыреныт . тӱр сурт оза ыш пашемде : пуста
 оралтымат шотлыман але огеш
 **66**
 кӱл . йӧра , йодашат лиеш . адакшым тӱҥ пале - кок окна .
    кӱдымшо , шымше ... терей кочан суртшо шымше лиеш . илыдыме
 пӧртым шотлаш огыл гӱн . шотлетак гын , конешне , кандашӱмше лектеш .
    ой-ой , шӱкшӧ пӧртыштӧ ила улмаш . нимогай оралте уке . капкат
 уке . пече ломашым вончышымат , шаршудан кудывечыш логальым .
 чара пӧртӧнчылыш кӱзышым , омсам пералтышым .
    адакат нимогай вашмутым шым кол , пуйто Олмасола калык кутырен
 келшен : унам вашлияш лекташ огыл , толешак гын , торжан пелештен ,
 чонжым йӱкшыктарен колташ , тетла тышке йоляымат ынже пыште .
    изинекак ӱчызӧ омыл мо ! омсам шупшыльым , лапка пӧрт кӧргыш
 пурен шогальым . первойжо нигӧмат шым уж . окна ваштареш ончальым -
 шем чумырка коеш . тарванылеш ! кок окна коклаш лишемым - айдеме .
 могай эше айдемыже  вуйлепше йӧршеш чара , пуйто имне
 дене мӧҥгеш-оньыш , саҥга гыч тӱҥалын , шоягорем йотке вошт
 курал коштыныт , межа семын кок могырым гына тӱредде коденыт .
 пондашыже йырпыкын-йорпыкын кечылтеш . чурийыштыже , нерыштыже ,
 кидыштыже кӱжгӧ вӱргорно пале коеш , пуйто коваште йымалне ик
 кугу йыл мушкын кая . ӱмбалныже ужга .
    - поро кече , Терей кочай !
    тудо тӱлыжгышӧ шинчажым нӧлтале , уэш волтыш , пуйто ваштарешыже
 кӧ - тудлан керек , палашат ок шоно , йодышташат кӱлдымылан шотла .
 кочкышым шкеж деке шупшыльо . поген налам шоныш ала-мо . а
 кочкашыже мом кочкеш ? шӱман  пареҥге ден коҥгаш паритлыме
 салтакушменым . ӱстембалне тетла нимо уке . ни кинде курика , ни
 чайгорка .    а пӧрт кӧргыжӧ , пӧрт кӧргыжӧ ! .. коҥга шелышталтын ,
 шӱч гай шеме , кӱвар лавыран , пырчым ӱдаш йӧра , пырдыж пуракан ,
 ужо вере эҥыремышвот налын . ала-кунамак газетым шупшмо улмаш .
 кызыт лапчыкын-лапчыкын кечалтын . лукышто , пӧртыш пурымаште ,
 пу койко шинча . туштат тӱрлӧ лапчык гына коеш .
    " южыштын мончаштат арурак , - шоналтышым . - молан тиде шоҥго
 тыгай лювык ? ала шкетын ила ? родо-тукымжат уке ? "
    - киндетше уке мо ? ала налаш оксат пытен каен ? - шекланен йодым .
 семынем сӧрвалем : ынже ӧпкелалт веле , тӱр пӧрт оза вате семын
 торжа шомакым ынже пелеште веле . такшым , ушешем возо . мом лӱдаш ?
 ӧпкелалтше , торжан пелештыже - лектам да каен колтем . пашажат шуко
 огыл .
    - капиталист-шамычын киндыштым кочмашем уке ! нунын киндышт
 логарешем шинчем ! - тыр-топ пелештыш коча .
    кочкын теме , пареҥге шӱкшым кидыш ӱштыл нале , коҥга
 **67**
 ончыко кудалтыш . ӱнан ала кочмыжо шуэш манын , ышат йод .
 ӱжын шуктышым : ужгаже рожын-рожын , тушеч кочан чара могыржо
 коеш . йолыштыжо тумышан портышкем . шулышыжат рожан . тыгай
 тошто чиемым шукертак вӱта шеҥгек намиен кудалтат ыле , а
 шоҥго , векат , кеҥежымат ок кудаш .
    содыки кочат торжа шомакым лукто . но мылам огыл а йот элысе
 поян-влаклан . тиде оҥай , моткочак оҥай . молан тыге ойкыш ,
 мӱй але шонен ом му .
    терей вуй ӱмбакем кидым шуялтышат , радио кутыраш тӱҥале ,
 шкеже еэш тошто верышкак миен шинче . умылышым : радио деч
 молыжо тыште тачысе илышлан йӧршынак келшен ок тол . айдемыжат
 пуйто колымшо-кумлымшо ийла гыч кенета толын лектын . шужен шинчыме
 пагыт гыч .
    тудо нимом ок пелеште , мыят шып улам , пуйто элнымешкына ,
 умша кошкымеш мутланен темын улына . тетла нимом ойлаш .
    - вакшым олмыктен шындаш ок лий мо ? - ик жап гыч йодым .
    такшым тидым огыл йоднем ыле . ӱшем вакш йыр пӧрдешат ,
 шомак шке семынже лектын кайыш .
    - молан ок лий ? шолыштыт ...
    - мом ?
    - пырням , оҥам ... кӱварым шарышым - пужен наҥгайышт .
    - кӧ ?
    - а кӧ пала ... ме яндарын илен улына . эҥыным тӱкен
 онал . сулык , сулык ...
    трук юмылук ваштареш сукалтен шинче , кумале , ыреслен нале .
 икмагал гыч кынеле , лектын кайыш . шонышым , тӱгӧ гына лектын
 пура . вучем , вучем - уке .
    шоҥго дене кузе кутыраш - омат пале . йодат - ик-кок шомакым
 пелешта , пуйто тудыжымат умшаж гыч ӧкымешак веле пузыртен
 луктеш . кушко кайыш ? молан нимом ыш ойло ? ала кайымем гӱна вуча ?
    чара пӧртӧнчык лектым . " кеч оҥа дене ӱшыкым ышташ ок лий
 мо ? - шоналтышым . - телым кузе илен эртара ? омсам почат гын ,
 мардеж лумым пӧртышкат шӱшкын шындас " .
    коча пареҥге йыраҥыште . шкак кунча , шкак пога .
    плащым кудаш коден , пакчаш лектым .
    - шкетлан йӧсырак чай ?
    - йӧсӧ огыл ...
    кидше гыч шаньыкым налын кӱнчаш пижым . терейын пашаже пыртак
 куштылеме ..
 ведрам темен шукта , мый мешак
 **68**
 кылым кучем , опталашыже йӧнештарем . шкак шыгыр пӧрт йымак наҥгаен
 опталам .
    - ешетше уке мо ? шкетынак почаҥат ?
    коча ыш вашеште .
    пычкемышалтмешкак кӱнчышна . луктын ышна пытаре .
    - еҥлан молан полшет ? мый дечем могай пайдам вучет ? -
 терей кастене тугак торжан йодо .
    - ик мландыштак илена гын , икте-весым ӧрдыж еҥлан шотлаш
 лиеш мо ? - мыскара йӧре вашештышым . а пайдам нимогайым вучымашем
 уке . адакшым Марий мландыште илена , марла кутырена . тугеже
 мый тылат йот айдеме улам мо ?
    - йӱдым ончен , кушко кает ? малаш код , - темлыш Терей .
    полшымемлан тау шомакат ыш лий , кумылжат ыш пушкыдем . можыч ,
 мыскарамат ыш умыло . ынде мыламат салтакушмен да шӱман пареҥгым
 пукша шонен , ала-могай амалым муын , кевытыш кайышым . киндым
 йодым . кинде эрденак пытен шуын улмаш .
    - йӱлышӧ коман икте уло . - кевытче пӧлка йымач лукто . -
 сӧсналан йӧра , шонышым .
    - вольыклан йӧра гын , айдемыланат пеш лач , - кочын веселаҥам . -
 кол консерве монь уке ?
    - кум идалык лиеш - ала-кушко пытен кайыш . теҥыз кодышта уло .
 налат ?
    нальым . кочмо кӱкыштӧ тетла нимо уке . ни сакыр , ни ландрин ,
 ни чай . такшым кевытче уло , мане , но - списке почеш .
    - а кӧ деке толынат ? ала эртен кайыше улат ?
    - терей коча деке , - пелештышым .
    тунамак вуйышкем чолга шонымаш толын пурыш : ала тиде самырык
 ӱдырамашым шке веке савырен кертам ? коли вара Олмасола калык
 чылан тыгай торжа да пешкыде шӱман ? адакшым кевытыш пурен лекшат
 уке . сатучыжат петырен кайыме пагытым гына вуча .
    - молан пешак йорлын ила ? ала пенсийымат ок нал ?
    - налеш ... ынде шымлу теҥгем конден кучыкат ... изишак ок
 сите , ушыжо лугалтын . ынде изишак огыл - шукак , манаш кӱлеш .
 пенсий оксаж дене оҥам , пырням наледа трактористланат , шоферланат
 аракам шында . кленча деч посна кӧ тылат конден пуа ? тений окса -
 мо ? так , кагаз ластык . плотньыкым трала . нунат логарым шӱялташ
 йодыт . шкеже чылалан мастар гынат , кушто вийже ? .. нунак ,
 механизатор-шамыч дыр , кочан оҥажым весылан ужален колтат .
 коклаштына шолыштшыжат  уло . тений от шолышт гын , кузе илен
 лектат ? .. ие , туге .
    - мый тудын уш пудыранымыжым шым шиж , - манам .
    - кутыра мо ?
 **69**
    - пешыжак огеш .
    - ие , огеш . вакшлан кӧра тыгай лийын . очыни , чылалан сырен ила .
 вакшыже шкенжынак .
    - шкенжынак , манат ? !
    - ие , шкенжын ... ачажак шынден коден . колымекше , терей
 шкак оза лийын . кечыште шӱдӧ мешак пырчым йоҥышта ыле .
 йоҥыштымылан кажне мешак гыч кормыж дене ложашым налӱн . тиде шуко
 мо ? мешакыште кормыжым отат шиж ... нигӧлан мешаен огыл . вакшым
 кучен гынат , кулакыш луктын огытыл . колхозым чоҥыштат , тудо нигӧ
 деч ончыч колхозыш пурыш , вакшыжымат пуыш . иктым гына йодо :
 " мельниклан тудымак шогалташ " . ышт ӱшане . ие . толкыдымо еҥ
 вакш оза лие . чуч гына ыш йӱлате . терейымак ӱжын кондышт .
 идалыклан кандашле паша кечым да кок орва пуым конден пуаш
 пыштышт . кузе шонет - иле ... варажым садак кулакыш луктыч ,
 тӱрлӧ семын кычалтылаш тӱҥальыч , саде каналетым чоҥаш
 тӱтырыктен колтышт . ыш йом . ала-кузе илыше пӧртыльӧ ,
 но пешак черле ... ие , война деч пырт ондак тольо.
    - ешыже монь уке мо ?
    - кузе уке - ыле . кок эргыже войнаш кайыш , тушанак йомыч .
 ватыже иктаж индеш ий ончыч колыш ... ийгот дене скежат войнаш
 кайышаш ыле , тазалыкше начар . йӧрдымыш луктыч .
    - вакшыже нигӧлан ок кӱл мо ?
    - мыланнаже пешак кӱлеш , Иван Трофимовичлан ок кӱл ...
 марием - механизатор , да пырче денат тӱлат . йоҥыштен ,
 кышалымат , мелнамат кочмо шуын колта .
    - кӧ тугай Иван Трофимовичше ?
    - колхоз председательна , шотдымо йоча . илышыште нимом
 ужын огыл - тудак гына чыла пала . а ойкаш - ит тошт !
 ош тӱнятымат мондет .
    - тӱлаче , кузе тидым чыла палет ?
    - мо ... воштылат ала-мо , тулар ... - кевытче шкак воштыл
 колтыш . пушкыдын туге , кумылзакын , пуйто тудо шкак мыйым
 сымыстарынеже . олмасола калыкын торжа улмыжымат кенеташте монден
 кудалтышым . - ик ялыштак илена гын , кузе палаш огыл ?
 оккӱлжымат кажне деч колат ... школыш куржталше ӱдырем мылечем
 шукыракат пала . селан историй музейжым почыныт гала мо , мане ?
 туштет вакшым кунам чоҥымымат , пашам ыштыме жапыштыже кунар
 пырчым йоҥыштымымат , Терейын ачажын илышыжымат пален кертат .
    - молан вара кочалан вакшым чоҥен шукташ огыт пу ? молан
 тудлан тунемше-влак огыт полшо ?
    сатучо кугун шӱлалтышат , кидым гына шаралтыш .
 **70**
    тыгайым колын , шканем пеҥгыде мутым пуышым : терей йочам шке ойгыж
 дене кодаш огыл , кузе-гынат полшаш . тиде шонымаш денак кевыт гыч
 лектым . корнышто ушкалан суртыш пурышымат , ик ате шӧрым нальым .
    терей пычкемыште шинчылтеш , тулымат чӱктен огыл . радио марла
 мӱгыра , векат , колыштеш , ала шке ушыжым пудыратылеш . шоҥго
 велеш омо йомын гын , вӱйышко ала-можат шеҥын пура дыр .
    пӧрт кӧргӧ волгалат кайышат , Терей унам туге ончале , пуйто
 каласынеже ыле : " йӧаршешлан лектын каенат , шонышым . ик еҥлан
 ӱшан шочаш тӱҥале - тудыжат шылын куржо " .
    кочкаш кондышымат , суртышто озала коям . ӱстембаке киндым
 пыштышым , шӧр атым шындышым . возакым ылыжтышым , вӱдым шолаш
 пуртышым . марий чайлан шоптыр лышташым кӱрын кондаш кайышым .
 мом ыштымем эскерен , коча ала-кушеч коштымо кешырым , ломбыгичкым ,
 эҥыжым нумал тольо . икте-весым ӱмылышыла ончал колтышна .
    ковышта консервым почым , киндым шуледышым , коркаш шӧрым
 темышымат , мыскара йӧре ӱстел коклаш ӱжым :
    - тол , кочай ! мом юмо пуэн - тудын дене серлагаена .
    - юмылан ушанет мо ? - терей шке верышкыжак , оза олмыш ,
 кырт толын шинче .
    - уло докан ала-мо , - ышталам . - уке гын , теве кочкышнат
 толын ок лек ыле , - ӱстелтӧрыш ваштарешыже верланышым .
    - ие , ие ...
    коча кинде шултышым налнежат - ынежат нал , кидымат шуялта -
 мӧҥгеш шупшылеш .
    - коч , коч , - манам . - шкенанак .
    - а кӧ пала . мый шкенаным шкак йоҥыштем .
    - кушан ?
    - а , уна коҥга шеҥгелне изи вакшем уло .
    лӱмынак миен ончальым . шуарым ужым . тошто-тошто . тушан
 Терей пырчым тӱя , коеш . ложаш гайым ышта , киндым кӱэштеш .
 но вакш ложашлан шуэш мо + ойлыманат огыл , от таҥастаре .
    - пырчыжым кушто муат , кочай ?
    - пел пасумак кодат . поген кошташ гына ик ӧркане . тыге
 кунам киндан лият ? итат вучо .
    - сар годым вич уржа вуйлан кум-вич ийым пуат ыле .
    - тыге кодымыланат вует гыч огыт ниялте ыле , - терей коҥга
 гыч шӱман пареҥгым лукто , шӧран коркам кучен шинче .
    - кочай , а молан тый шинчен лектынат ? - трук йодым .
 **71**
    тудо кенеташте логареш шиндыш , кокыртышым сеҥышат ,
 шинчавӱдшат лекте .
    - тырьмаште сакый вор ден жульык-шамыч шинчат , - шыдын
 пелештыш тудо . - а мый тушто пашам ыштенам . саде Беломоретым
 кӱнченам . тунам милиций ала-молан пашаче калыкым гына поген
 шындылеш ыле ... ончо ! - шке кидшым нӧлтале . - мом гӱна ыштен
 ок мошто ! полотньык , апшат , столяр , слесарь , токарь ,
 каменщик . коҥгамат оптен кертеш . эн кугу мастарже - кресаньык ! -
 терей туге кутыра , пуйто шке кидшым айдемыланак шотла , шкеж
 деч кушкӧ шында . - ӱмыр мучкыжо киндым ончен куштен , ложашым
 йоҥыштен , еҥым ик парняж денат тӱкен огыл . ачам дене коктын
 тиде вакшым нӧлтышна .поген нальыч ... шалатен шуктышт да мӧҥгеш
 пӧртылтышт .  а тӧрлен шындаш огыт пу . кузе тыгай
 моторлыкым чаманаш огыл , калтак ! тек пӧрдын шинча , пашам ышта ...
 гармоньымат от шокто гын , йӱкшо вашке пужла , пӧртыштӧ от иле гын ,
 пӧртат шӱкшемеш . вакш денат тыгак .
    кочан шинчаже чылтак вӱдыжгыш ала шке вакшыжым чаманыш , ала
 шоҥгылык шинчавӱдшӧ шоныдымын-вучыдымын йога , сандене огешат шиж .
    - ачален шындымек , вакш дене мом ышташ шонет ?
    - тек шинча , нимӧлан ок мешае . кочкашат ок йод . шкак пӱтынь
 калыкым пукшен сеҥа ... ынышт лӱд - пеленем рок йымак ом нал ...
 ачален шуктем гынже , пашаш колтем . вакш кожашым нигӧ ок шӱкал .
 ынде кӱшкӧ монь кӱзен ом керт , кузе мом ышташ - туныктен ,
 ончыктен кертам . колен каем гын , вара чыла йомеш .
    кужун йомаклен шинчышна , жап пелйӱдышкат вончыш . тудо
 мылам койкым тӧрлен шарыш , шкеже коҥгамбак мызыр-музыр кузен возо .
    йымалнем пушкыдо , шокшо . кучен ончышым - ужга . шорык
 коваште дене ӱргымо . азам ужгаште малтет гын , маныт ава помышто
 кийымыжлак чучеш . кугыеҥланат тугак дыр , тудат шокшо ава помышым
 мондышаш огыл . " кузерак тушто Терей кочам ? ужга денак мала ,
 ала ынде шарен пыштен ? " - шоналтен шуктышымат , келге омыш
 вончышым , пуйто агурыш шуҥгалтым ...
    - кочай ! эрлашым помыжалтым , йӱкым пуышым .
    а кияшыже могай сай ! уло могырем сӱсанен . тарванем гын , лыж-ж
 лиеш , коваштем дене ласкалыкым шижам , кид-йол луэм тӱргочак
 каналтыш .
    коҥга ӱмбак ончальым - тӱрлӧ лапчык гына кийылтеш . а вер але
 шокшо . очыни , сурт оза пареҥге пакчаште .
    шуам . ондак кочкаш ямдылышаш . шокшо лем деч посна
 **72**
 шоҥго кужун огеш чыте . а йӧратыме кочкышем , шкенан вел
 манмыла , шит . теве шомак ӱдырым налмем дене пешак чак
 кылдалтын . сӱан деч вара самырык оръеҥем авам деч йодо :
 " авай , мом шолташ ? " тидыжак мом шога : авамым вигак " авий "
 мане . тугеже ӱдыр лӱмым пытараш огыл , а илашак толын . " штим
 шолто " , - авамже малдале . пелашем тыкмук лие . " юра , штиже
 мо лиеш ? " - оръеҥ мый дечем йодо . " шӱр " , - маньым .
 " ой , шӱрым шолташ пеш кертам . шонышым , шит - иктаж-могай йот
 элын кочкышыжо " , - куаныш Лида . иктым палемдаш кӱлеш : мый -
 сорока марий , тудо - шымакшан вате . а вет келшен улына , теве
 ынде , лачымын ойлаш гӱн , ший сӱанымат модын эртарышна ...
    кочалан штим шолташ пижым . вик ойлаш гын , ик тудланак
 гына мастарлыкем сита . возакыш тулым чыкышым , вӱдым шолташ
 шындышым . шкеже вашкерак - пареҥгым эрыкташ , пакча гыч ковыштам ,
 кешырым пурташ , а шогалым коҥга шеҥгелнак пунен сакымым верештым .
 пакчаш лекмем годым шкенжымат , Терейым , ужым : теҥгечысе гаяк
 шкетын пареҥгым луктын толаша . пошкудо пакча чараҥ возын .
 шоҥгылан полшаш толаш ок лий мо ? саде " милосердий " шомакетым
 чычкыдын кучылтына , паша марте веле огына шукто . чаманена
 шужен шинчыше Африкын калыкшым , кинде денат , шӧртньӧ денат
 полшена , а пече гоч гына илыше шоҥгым ушышкат огына нал ...
    тысе калык манмыла , шӱрат ямде , чаят вашке шолаш пура .
 кочам кычкыралаш кайышым . кок мешакымат темен шуктен .
 пареҥгыжым таче луктын пытарен шуктена гын , уке гын ?
 полшаш пижынам гын , ынде чакнаш нигуш .
    - кочай , айда ончыч чеслынак кочкын шӱндена , вийым погена ,
 вара пареҥге ӱмбак керылтына .
    - мый тыланет теҥгечак ӱшанышым .
    - молан ? - манам , мешакым вачӱмбакем лупшал пыштышым .
    - логарым сакен коштшо отыл .
    - тыгаят уло , ужат ?
    пӧрт велыш коктын йыгыре кутырен каена .
    - утларакшым тыгаяк веле коштыт . полшышыла койыт : аракам ,
 оксам ячат - шылын каят . сулык , сулык ...
    кидым мучкын , Терей кочкаш шинче . а мый эскерем - келша , уке ?
    - ай тутло шӱр ... - ыштале , шужышо еҥла писын-писын
 роведаш тӱҥале .
    - марий чес ...
    кӱчыкынрак ойлаш гӱн , кечывал деч вара кочан пареҥге
 **73**
 йыраҥжым йӧршынак чараҥден пыштышна . мый каяш тарванышым .
    терей оксам шуялтыш .
    - пашатлан , - ыштале .
    - ой , - маньым . - итак ончыктӱл ! кушто киен , тушкак
 пыште . шканет кӱлеш лиеш .
    - тылатат корныланет кӱлеш . кучо ! мый яра ыштыктымашем уке .
    - мыят оксала ыштымашем уке , - ӱчашем .
    ӱчашенак ойырлышна .
    - лӱметшымат шыч каласе , - почешем кычкырале .
    - Иванов Юрий Данилович . ит мондо .
    - мыйын тыге лӱмдат : Терехов Терентий Кузьмич .
    - ом мондо , кочай !
    кувеке трванаш ? такшым вуйыштем ончыкылык сомылем тӱрыс
 рашеме . колхоз вуйлатыше дек пурен лекташ кӱлеш , очыни .
    Иван Трофимович кужунак вучыктыш . погынымаш гын , огыт
 воштыл докан . а кабинет гыч люргымо йӱк шокта . вара коктын
 икте-весым сеҥен кутыраш пижыт , ик жаплан шыпланат .
    - тудын дене кӧ ? - секретарь деч йодым .
    - бухгалтерна . сӱаныш коштмыжым йомакла , - умылтарыш
 мотор ӱдыр .
    - пычкемышалтмешке тарванен кайынем , - манам .
    - а кӧ тыйым куча ? - ӱдыр вуйымат ыш нӧлтал .
    бухгалтер воштылынак лектын кайыш . кабинетыш мый пурышым .
    чынак , председательышт тӱргочак рвезе . " ялысе кадрым
 самырыкемден , ала озанлык пашам вияҥден колташ лиеш ? " -
 вуйышкем тыгай шонымаш пурыш . но республикыште , моло
 озанлык семынак , тыштат шурным поген налме огыл , ынде тудым
 монденытат . пареҥгыштат лум йымак кая гын , вес ий шошым
 кӱнчаш лекташ мо ?
    йоҥгыдо кабинет мучко ошкыл каен саламлалтым , кидым шуялтышым .
 Иван Трофимович ыш вашеште , ышат тарване , но кидым пуыш .
    - могай сомыл дене мемнан мотор кундемыш ? - шыр-р воштылале вара .
    пӱй корштымо годым тыгерак воштылыт . тыгодым унам веле огыл ,
 пӱтынь тӱняжымат ужмышт ок шу .
    - Терентий Кузьмич шотышто мутланен налнем ыле , - манам .
    - адак вакш ? ! - тӧрштен кынеле колхоз вуйлатыше , пуйто
 тудым карме огыл , иканаште шым мӱкш пӱшкыльӧ . - палет ,
 **74**
 тудо мыйын кушто шинча ? теве тыште ! - кушко ончыкташ ӧрмалгышат ,
 мушкындыжым мӱшкырыш тушкалтыш , пуйто чытыдымын коршташ тӱҥале .
    - пӱртӱс мом яра пуа - огына нал . вакшымак , манам . тудлан ни
 бензин , ни керосин , ни мазут ок кӱл . пӱртӱсын вийже дене шкак
 пӧрдеш . но ме тидым шотыш огына нал , кучылт огына мошто ,
 пайдаланаш тептерна уке . лучо пӱртӱсым амыртена , тудын вийжым
 керосин дене алмаштена ... голландийыште , маныт , мардеж вакшым
 кажне йол тошкалтыште ужаш лиеш . нуно пырчым веле огыл йоҥыштат ,
 тыгак электротулымат луктыт . адакшым вакш - ялын моторлыкшо .
 айдеме кунам-гынат  кола , моторлык - нигунам . моторлык , маныт ,
 тӱням утарен кода , - шукат кутырышым ала-мо ,туге гынат чон
 шомакымак луктын оптышым .
    - вуйым шийын коштеш мо ? ала газет редакцийыш письма пурен ? -
 пылышым шогалтыш Иван Трофимович .
    - вӱйымат ок ший , письмат редакцийыш пурен огыл . калык йодеш , -
 сатучын шомакшым шарналтышым . - калык йодмым шуктыман огыл мо ?
 депутат улат чай , Иван Трофимович ?
    - ие , депутат .
    - депутат , - манам , - калыкын слугаже ...
    тунамак вуйышкем ты ойын мучашыже толын пурыш : " ... а ила
 помещик гай " .'
    - слугаже слуга да ... мый дечем вакшым огыл а киндым ,
 пареҥгым да шылым йодыт .
    - планжым темеда мо ?
    - чыла шотыштат темен толына .
    - корно воктене ужым : киндат шӱйын кия , озым шытен лектын .
 пареҥгат , очыни , лум йымак пурен возеш .
    - поген налын ышна шукто , йӱр мешайыш . а план темалтын . тетла
 мемнам деч пырчым огыт йод . тений урожай чапле лие .
    - Терентий Кузьмич пешак начарын ила . чияшыжат уке , кочкашыжат
 уке , - манам .
    - шкак титакан ! молан цапле пӧртшым ужален колтыш ? от пале мо :
 вакшым пешак ачалынеже ! .. вакш деч ойырлыжо , пенсий оксажым
 тушко ынже шӱш ... теве шоналтемат , пужен кышкаш кӱштем .
    - тыгай моторлыкым ида пытаре ! пожалуйста ! .. республикыштынат ,
 можыч икте веле кодын .
    - мотор , манат ? ха-ха-ха... акрет годсо оралте . тудым ни
 музейыш наҥгаен от шынде , ни мо .
    - чыте ! - сӧрвалем . - Иван Трофимович ! тугай жап толын
 шуэш , музейыш коштмо семынак толаш тӱҥалыт .
 **75**
    икманаш , колхоз председатель дене шотым ышна му . иктым кутырен
 келшышна : вакшым пужаш ок пу , Терей кочайланат нимогай чаракым ок
 ыштыл , а шолыштмо шотышто милицийлан увертара .
    тудо кечынак Йошкар-Олашке пӧртыльым , эрлашым пашаш лектым .
 командировка гыч ик материал олмеш вес оҥайым конденам гынат , чыла
 ыштымыла чучеш гынат , чонемым ала-можо нулта да нулта . кузе тушто ,
 Олмасолаште ? вакш шке верыштыжак мо ? терей кочан тазалыкше сай ? ..
    мландышке первый лум возо да саҥгамым кроп перышым . корштаренак .
 тунамак шинчамлан ужган рожшо гыч Терейын чара могыржо , мардежын
 почмо омса гоч лумым пӧртышкӧ шӱшмыжӧ кончышт . содор посылкым погышым :
 шкемын кӱжгӧ одеялым , шокшо пальтом - кызыт тудӱм чийымашем уке , -
 тувырйолашым да костюмым . ынде кӧн лӱмеш колташ ? тудын лӱм дене
 гын , можыч , огешат нал . школыш колтышаш ! ялын историйжым
 возышо тунемше-влаклан . тек нуно шоҥгылан намиен пуат .
    икмыняр тылзе эртымек , серышым нальым : " пагалыме Юрий
 Данилович ! посылкыдам Терей кочайлан кучыктышна . арнят ыш
 эрте - пальтодам Андрей чӱчӱн вачӱмбалныже ужына . посылко гыч
 весымат ужален чай . оксам пога . " шошым шкак вакшым ачалаш
 тӱҥалам " , - манеш . таза лийза ! олмасола школын ученикше-шамыч " .
    посылко дене шым серлаге . гонорар оксам налын , 176 теҥгем ,
 вакшым ачалаш колтышым .
    мутат уке , Олмасола школын самырык краеведше-влаклан шкат вашмутым
 эреак возенам . икманаш , кылна пеҥгыдемаш тӱҥале . нуно шке илышышт ,
 пашашт , тунемме да кочайын тазалыкше нергенат увертареныт .
 ваштарешышт мый - шке илышем , пашам нерген .
    кенета юалге шошым ойган уверым нальым . тунемше-влак возат :
 " терей кочайна Икымше майын вакш кӧргешак колыш . шокшо игечым ыш
 вучо , шкак олмыкташ пиже . тудлан кандашлу кум ий темын ыле . нелым
 нӧлталынат , шӱмжо чытен огыл . чиктен пыштышаш вургемым шкак
 сурт еда поген костын улына ... оксажат улмаш : коҥгамбалныже кум
 тӱжемым мумо . вакшлан поген - государствылан йӧрыш " .
    шонем , Терей ӱмыр мучкыжо порым гына ыштен . порылык ден
 осаллык . нунын коклаште могай ойыртем уло ? айдеме осалым
 ыштынеже гын , ондак тудо шоналта , можыч кужунак шонен коштеш ,
 аярым шукырак колташ . осалым шӱм-чон дене огыл , а уш-акыл
 дене шуктат - чоялык , чулымлык кӱлеш . арам огыл тыге ойлат :
 " йӧным мушо йӧрым кычалеш " . тиде калык
 **76**
 мут осал чонан айдемылан лач келшен толеш . а порылыклан уш ок кӱл :
 нимом шоналтыде , еҥлан сайым ыштет . тунам вара шкат куанет ,
 кӧргыштет , оҥышто , шокшын-шокшын чучын колта , пуйто ала-мом
 тугайым умылышыч , пуйто тӱняжат кумдаҥе , илышыжат йоҥгеште .
 порылык чоным эм деч коч чаплын эмла . порылыкым шеҥгек кудалтет
 гын , ончылнет лиеш , маныт .
    терей гай поро еҥ-шамычым мланде ӱмбач ӱштыл лукна , Сибирьыш
 чодырам руаш , Беломорыш каналым кӱнчаш , Колымаш шӧртньым луктас
 тӱтырыктен колтышна . колшыштым марий мландешак лӱйкален оптышна .
 тока гына нунын ик шӱгарлаштым мумо : мендур корно ӱмбалне .
    ынде Марий мландыште Терей гай кресаньык вашке ок шоч .
 ятыр ийым вучыман . тунам вара ялна угыч шарлен кая , гармонь ,
 муро дене помыжалтеш , а шурнывечына угыч лӧза кинде дене
 тӱзлана , а олыквечына вольык тӱшка дене темеш .

 114 **74**
 ( Юрий Галютин ) мужыр куэ
 ойлымаш-влак
    кӱэштмым чарныш . тулым йодде кучылтмылан чот поньыж кертыт
 манын , мелна кышам пытара . руаш вочко мурля воктек уэш кӱзен
 шинче , кодшо тулвуй кашакым ведрасе вӱдеш шортарен , лыпландарыш ,
 возакыш шурале . тулшол денат тугак лие . ломыжыш кидым чыкенак
 тергыш : вӱдым йӱын ситарен , коеш , кид когартыше вер кодынат
 огыл , окнам , омсам почын , шикшым , когар пушым кожгатыл лукто .
 пел шагат гыч модаш кайыш . осып кувамытын пече  рожыш вуйым
 чыкыш . ончычсыла писын лекташ ыш лий . пинчак урвалтым тошто
 коршаҥге вучен шоген , иктаж лучко име кудыжым  сакален колтен .
    но пӱя воктен тиде гана йокрок ыле . шаршудо ночко , йолгорно
 тазылген . лапка кӱм изи толкынла ӱмбач тӧрштылыктен , " мелнам
 кочко " , пыл гаяк шемемше вӱд воктен резинке кемже дене киякым
 чумен кошто . шерже вашке теме . мӧҥгӧ пӧртыльӧ .
    капкам пурымекак , изи чонжо пырткаш тӱҥале : ача толын ,
 велосипедше кудо воктен канен шога . пӧрт омсаш вуйым чыкен ончале .
 йокрок ӱстембалне ... тынар чот нелын верештше мелна тарелка ! йӱк
 лукде пурыш , диваныш шичшын койо . ача ик моклакам налеш , весым ,
 савыркален ончыштеш , ойыркала , пурлыштеш . пеш ӧкымын кочкеш .
    - мо шайтан , чыла йӱлатен пытарен . аҥге-суҥго кӱэшташ тӧчен
 мо ? - шыдынрак йодеш .
    - ала , - иканаште нимом вашешташ ыш му эргыже , коҥгам ок терге
 гын , йӧра ыле , шона . - тыланет лач пундашыже кодын ужат ? ме
 гын , пеш сайын кочна . - вара кенета чулымештеш , кӱэшт орланымыжым
 шарналта : " але эн сайжым кучен шинчынат , шканем ямдылымым .
 тыге ойлышташыже кузе от вожыл ? " йӱкынжӧ ойла . - ызыра тугай
 оварыше ыле . первыйже ырыктыме ӱйыш чыкалтен кочна , а вараже мый
 ӱмбалым пуртышым . ӱмбал дене эшеат сайын веле каен колтыш .
 та-амле , шо-окшо , пу-ушкыдо ...
    ача пунан мушкындыж дене ӱстембак эҥертыш .
    - кошт вот нунын верч , малыде , каныде толаше ... теҥгече гын
 теҥгече столовыйыш пурыде лийым , а пачерыште , Сергей Эчанмыт
 дене ,чыланат колхоз пашаш каеныт . мый теве тудлан , тыгай мелнам
 кӱэштмыжлан , ончыктем ! ..
    Валентин омса велыш нушкеш , утыжден чиялтымыжлан ӧкына .
 а йылме мучаштыже козыра шомак шочеш , лӱгыштара .
 **75**
    - шужет гын , тидат пеш кая . ӱйым пуртем мо ?
    - ок кӱл . - тарелкам ача умбак шӱкалеш . - тау сиетлан .
    кӱдырчӧ эртен кайыш .
    кастен , ава толмек , мелна нерген ик мутат ыш лек . шуко
 сукыр ош кинде , калач ӱстембалне кия . шокшо шӧрыш пултышым
 чыкен-чыкен кочкыч . а эрдене палыме руаш вочко мурля воктеч
 ондакак волен шуын . " волен шинчын ала-мо , пеш шагалыс , -
 шокта йӱлышӧ коҥга воктеч . - мо  лийын вара ? оварышаш олмеш ..."
    пешак тӱткын ончыштеш ынде Валентин : ава кузе тӱҥалеш ,
 салма дене мом ышта ? тудыжо ончыч ломыжан вӱд дене чот мушко , вара
 яндареш шӱалтыш , тулшол ӱмбак ыраш шындыш . нӧшмӧ ӱйым пуртыш ,
 лӱмын кӱпчык гай ургымо  тыртыш дене пешак сайын ягылтарыш .
    тыманмеш кӱэшт нале ...
 " ынде моштем ! " манын , Валентин кузе да мо ыштышашым ушыштыжо
 уэш-пачаш пӧрдыктыльӧ .
      ӱмырым иле , ӱмырым тунем
    - ик эш полшымо дене вынерем ик шечлан ешаралте , - вийнен
 шинчын , шылыжым виктара кувавай .
    - могай ешым ойлет , кушто ешетше ? - йодам .
    - а теве , - яра шушам луктын ончыктӱс . -
 ватак-марияк гай кок вуян ,
 шулдыр йымалнышт - икшыве , чывиге . кумытынат у илышлан , у
 пиаллан у вынерым куат .
    келшыш мылам кувавайын чечен шомакше ...
    ӱдырым тока гына налше южо рвезылан " мый чыла палем ,
 тулым-вӱдым эртенам . мый дечем тунем , шоляш , кузе кӱлеш илаш ! -
 манылдем ыле . - палет , йолташ , вате - ик гана вольнаш колтымеш .
 вара ӱмыр мучкылан нерат лият . нуно , вольнам шижын , шӱйышкет
 кӱзен шинчыт да тунамак тылат сорлыкым чиктен шындат . манаш
 веле-ла , еш илыш . корем гоч вончымет але " ВИА-марин "
 концертыштыже шинчен лекмет гай огыл тудо " .
    тыге ойлымемлан ончыч шкежат пеш чот ӱшанем ыле . мыйын ,
 шонем ыле , еш илышлан йӧршӧ чыла тӱрлӧ рецепт уло , таклан огыл
 роман почеш романым лудынам , ӱдырамаш журналым налынам . шотем
 дене игылтынам вашкерак ӱдырым налше южо йолташемым , тырма дене
 оргаж коклаш пурышыла чучыныт . шекланенам нунын еш илышыштымат :
 тӱрлӧ оҥайсыр лиеда . тувыр
 **76**
 мушмымак налаш . пӱя тӱрыш легылдал шогалыт , пырля шӱалтышын
 койыт мушмо вургемыштым . ешыште , маныт , гармоний манмет
 лийманак . маныт , пашам пайлыман огыл .
    илен-толын , шкетын коштын , мыйынат шер теме вет , тырма
 денет оргаж коклаш пурыде нигузеат ыш лий . качымарий гыч ватан
 марийыш савырнымем товатат шым шиж : культура пӧртыш ӱдыр ден
 коктын сылнын-сылнын чиен мийышна , ала-кудыжо , мемнан вучен
 шогышыжо , шампанский манме кленчам прлӱп почо , ала-кудыжо
 тушто пиалан лийза да монь манын ойлаш тӧчыш , а ӱстел коклаште
 шинчыше ӱдырамаш мыланна кугу-кугу тугай книгам шуялтыш , кидым
 пышташ йодо . йодыт гын , мо , пыштыде ок лий тудо . кужу
 корнан книгашышт эн мучашеш мыят кидым пыштышын койым . лач
 тунам шижын нальым : чеверын , каче илышем ! тымарте чотак
 пӱжалтынам ыле гын , кид пыштымек , кенета йӱкшен кайышым .
 ала пеш кугу пиал , ала висаш лийдыме ойго ... тӱрлат лиеш
 маныт дык еш коклаште ... ала-ала .
    эрла Первый май манме годым шӧр-торык налаш кевытыш
 миенам ыле . шогылтым кевытыште ятырак . самырык пелашем
 пульман вагон гай озанлык сумкам кучыктен , лу теҥге оксам
 " пурлыктен " - чымалт , азаплане шке ешет нерген . саде
 сумкаш кугу бидоным шынденам , ончылнемат ӱдырамаш ,
 шеҥгелнемат ӱдырамаш .
    - теве могай молоес , - малдале иктыже . - ончыч гын ,
 качымарий годым , черет деч ончыч попероскым , лимонад
 кленчам солалтышт - вигак садер лоҥгаш . киндетат , йоча
 азапетат , кӱмыж-совла мушметат , нимат ок кӱл . шым
 шагат каслан мӧҥгӧ мия гынат йӧра , кум шагат эрдене толеш
 гынат огыт вурсо , пуртат , эргым да эргым веле малдалеш
 тыгодым аваже .
    - ватан еҥ ынде туга-ай , - кугун шӱлалтыш весыже . -
 ончыза , вет тудо шочынжат Первый май кечынак , ой-йо-йо !
 ӱстелтӧрыштӧ озаланышаш олмеш , черетыште шӧрым налаш шога !
 майым кефир дене вашлиеш ! ынде , манметла , ватын синчаш
 ончыман . а молан тудо , чынак , ватыжым колтен огыл ?
 чай , ватыже телевизор дене кином кӱтен шинча . вот ,
 ман тый , ман тый ...
    шинчалтыме мутышт вергемак когартен нале , очыни . ӱдырамашын
 йылмыжак таргылтышан . маныт вет : тудо пӧръеҥ деч шагал пала ,
 но шуко умыла , чон воштшат шукырак колта , сандене йылмыжат
 писырак .
    черетем шуат , тыгыде оксам сатулышо-кевытче деч налын , содор
 шикшалтнем ыле , но пӱрен огыл улмаш шикшым пышташ . озанлык
 сумкасе бидонем тайнен кайыш , да пинчак урвалтышкем шӱжер
 льып-льоп веле кышкалалте .
 **77**
 шогылтшо-влак эсогыл воштыл колтышт , тунар оҥайын койынам .
 воштылмо гутлаште шӧрым , торыкым , муным , колым сумкаштем
 йӧнанракын вераҥдаш тыршышым . кидем чытыра . вашкерак омсаш
 керылтым . омсаже мемнан кевытыште кӱртньӧ пружинан . почаш
 сайынак почым , но тӱчшыжла мыйым уремыш йоҥеждарыш .
 шӱргыланат ночкын чучо , тӱрвым нулальым - шӧр ! эй , колой ...
    тольым мӧҥгышкем , конешне , пыртак иралт шушо . ватем ,
 чынак , телевизорым ончыштеш . передачыжат адак теҥгечысе
 гай огыл , пеш сылне . БАМ-ым да монь ончыктат , кӱ
 курык тӱҥым аммонал дене пудештарымым . мый сумкам ӱстембак
 шындышым . шӧр бидон гыч ... килька колым кагазшыге лукмо
 годым , шижам весела чурийже ужаргымыла кояш тӱҥале .
    тылеч вара ӱдырамаш пашам пагалымым йӧршынак чарнынем
 ыле . кӱварым мушкаш мый такше тореш омыл , молан торешланаш ?
 кугу тоя вуеш лапчыкым пижыкте да шка йымач ӱдыркалышын кой .
 тыманмеш льывыртатыл налат . и-и , армийыште улмо годым
 гектар дене йытыраяш логалын . тушто эше , мушкын пытарыметым
 вучен , старшина нершовычшо дене кӱварым йыгалта да уэш
 тӱҥалаш кӱшта гын , молан шочметланат ӧкынет .
    кеҥеж кечын мыйын Майрам нерышкемак манме гай пий йылме
 кӱжгыт изи книгам тушкалтыш .
    - на , луд , - ышталеш , - тидым ӱдырамаш консультацийыште
 лӱмын тылат ончыкташ пуышт . куане , вашке тыят вет ача
 маналтат .
    - о , тыгеже ме кумытын ллийына , - кӱвар деч кум шечлан
 тӧршталтен колтышым . - молан ондак шижтарен отыл , кумылем ? -
 вара саде книгам ончальым . " мӱшкыран лийше самырык ӱдырамашын
 нервный системыжым пӧръеҥ ызыра чот аралышаш . тореш мутым
 пелешткалымым йӧршынак чарнаш кӱлеш " . йӱкын лудмем руалмыла
 чарнышым . эше нержымат кадыртылаш тӱҥалеш . возаш , тудо ,
 ала-момат лиеш . ты кнага , ужамат , ӱдырамашым пӧръеҥын
 шӱйышкыжак кӱзыктен шындынеже . шалишь , брат !
    - умбакыже луд , - садетлан тӱҥалтыштак пеш келшен . -
 лач тылатак возымо , пуйто возышыжо мемнамак ужын , мемнан еш
 илышнамак шымлен . чоя лияш тӱҥалынат . ынет луд .
    лудам : " шочшаш азалан тынар арверым яндылыман : алмашташ
 коло вич йолымбалым , тынарак распашонкым , лучко подгузникым
 ( мутшым вет але шонен муыт ! ) , кум изи шовычым , куд кугу шовычым ,
 шокшо калпакым ,
 **78**
 вичкыж калпакым , байковый ден ваткан одеялым , кок пододеяльникым ,
 кум простыньым , кок клеенкым , тазым , волакым ... "
    - вара тидым чыла налнет мо ? - шинчам каренамат , йодам .
    - конешне . ниным она нал гын , ышташыжат ом тӱҥал лучо .
 ок кӱл гын , огыт возо ыле . ужат вет , медицина наука кандидат
 темла . ала эргынат , ӱдырнат тугаяк кандидат але профессор лиеш ,
 кушеч тый пален кертат ? нигушечат тый тидым пален налын от керт .
 вот , лиеш - и лиеш . а ? тылеч посна аптечкет кӱлеш ? кӱлеш .
 ватке , вазелинан ӱй , борный кислота , кок термометр ,
 - ватемын шинчаже йӱла веле .
    - койко , лӱшке , издер , коляска , - мыят шот мушыла
 ешаркалылам . - а налашыже кушто ? кевытлаште , манам , - нине
 ӱзгарым , кеч коло , от му .
    - шыгырыш пурет гын , му-ат , - лоткыктен шога . пеш палем ,
 чыла роскот ден пырля коктын я кумытын (Москошто гастроном
 кевытын продавщицыже иканаште визытым ыштен !!!) шӱешак
 верланынешт . а вет куш пурет ? нигуш от пуро .
    - лӱмжым , - манам , - кузе-гынат муына , шочшо веле . вот ,
 мемнам изина годым онченыт ! авам мыйым тӱредмаштак ыштен .
 вараже мӧҥгӧ конден . тӱкылен кая улмаш пӧртым - тек магыре да
 кий . ито айдеме лиялтын . оҥым веле пералтена . ни огына кокыро ,
 ни мо . кидигынат йӧра веле . а кызыт ...
    - " кызыт , кызыт " , - шинчапунжо трук пӱгылалте . тыгыде
 пӱйжӧ ӱмбач пуштылмо пурсала шыде мут тӧрштылеш . пыкше
 лыпландарышым .
    " ну , чонышкат витаренат вет , - чот сырымыж годым авам
 ик гана веле огыл пелешткален . - иктаж йорга еҥгамак налыктышаш
 да , кузе моштеда . тугак илыза . омо кӱпат тунам мондалте-еш .
 кынервует тыштак да , от пурл вара " .
    шоҥго еҥ йылмыжым арам тӱгалтылын огыл шол . илыш тыгай гын ,
 мом ыштет ? еҥым туныктымо гала , шканемат саде наука погет ок
 сите улмаш . гармоний гын , гармоний . такланак огыл дыр южгунам
 шинча ончыланем саде изи книгаште возымо мут лозунгла волгалт
 кая , еш илышын лозунгшыла . самырык еҥым туныктымем гыч лач ик
 ойсавыртыш гына шканем йӧршӧ лие : " ӱмырым иле , ӱмырым тунем " .
 **79**
        - крокодил коваштан япы-ык !
          шокшо верет пжикал !
    стройконторышто Яков Иваныч , Яков Никифырыч , Яков Сидырыч
 нормировщик улыт , ныл ий шуэш , кагаз пашам виктарат , калькуляцийым
 ыштат , тудын почеш участкылаш пуэн шогат . илышышт йогын почеш
 шыман кая . каяшыже кая , шке коклаштышт веле икте-весылан эреак
 иралт коштыт . сидырычын ийготшо моло деч кугурак , санденат
 пӱкенже тыглай огыл , тодмо пӱкен , Яков Иваныч ден Яков
 Никифырыч шке кагазыштым тудлан кондедат , ончылныжо йолым
 алмаштыл шогат , шылталеммутшым колыштыт , южгунам игылтмымат
 чыташышт перна . вара тыглай , пеҥгыде пӱкенышкышт шинчыт ,
 тореш-кутынь " каргыме " калькуляцийым йӧршын вес семын ышташ
 пижыт .
    тыгай годым кумытынат вашла огыт мутлане . кӧн мом шонымыжо
 йомакысыла пырдыжеш восалтеш гын , Яков Иванычын тыгай мутсаскажым
 ужына ыле : " сидырыч ! мемнам калыплен моштет , а шкеже вет мемнан
 шем кӱчымат от шого . э-эх ! " Яков Никифырыч чулымрак . кум
 точка олмеш ешара ыле : " тый ватетымат кӱшыч толшо циркуляр почеш
 гына шыматет дыр . пуста чонан улат . кечыгут мемнан пӱжвӱд дене
 шочшо кагазеш кидпалым пыштет да лу папиросым шупшат , вара мӧҥгет
 кает . тыйым иканаште кожен луктам ыле ! э-э-эх ! "
    пырдыжеш , конешне , нимо ок возалт , вуяваш нимо ок ойлалт .
 толыт эрдене , сайынак саламлалтыт , шахмат - хоккейым серыт ,
 пуйто коклаштышт нимогай уто-сите уке , чылажат тымык . вес кечылан
 ямдылыме кагазым Яков Иванычын озалан шуялтымешке ... сидырыч
 тӱрвӧ лукым шӧрын супшылеш , ончал лектеш , лукеш кугун гына серен
 шында : " уэш ! "
    чылаштынат кумылышт вола , нерым сакен шинчыт , палат : уэш
 ыштен шуктымеш пел кече арам йомеш . тӧрлатымыже ушан-шотан лиеш
 гын , йӧра , уке вет , эн изи титакымат бегемот кугытаныш шукта .
    Яков Никифырычат шке лостыкшым шуялтыш . но Сидырыч тунамак
 мӧҥгеш пӧртылтыш :
    - кондицийыш шуын огыл . чот пужарашет перна .
    - мом тӧрлашыже ? ончыктем ыле кеч ! - ыш чыте Никифырыч .
    - изи отыл . шке му ! - руале .
    муашыже муо , но кас велеш гына : окна рамым шындыме пашалан
 акым кок ырлан утларак шынден улмаш .
    кечывал кочкышым целлофан пакет гыч луктедыме
 **80**
 годым шкет кодмек , Яков Никифырыч йыгыжгышыла каласыш .
    - Иваныч , кунамсек тидым чыташ тӱҥалына ?
    - да-а . тудо крокодил коваштан гай . ӧрат веле . калькуляцийым
 кунар вашкерак йодыт , Сидырыч тунарат йыгыжге лиеш : я буквам
 шӧрынрак возымо я тиде мут шке верыштыже огыл ... мый , пожале , чытен
 ом керт , вес вере каем ,- йошкарген-йошкарген тӱҥалеш Яков Иваныч . -
 тек шке ышта . вара ала ушыжо пура .
    Яков Никифырыч , пылышыж дек чакрак лийын , ала-мом шып каласыш .
 коктынат воштылальыч .
    - йӧра . онцен-ончена тыгеже , - мане Иваныч .
    икмыняр кече эртымек , конторышто вучыдымын мут лекте , пуйто
 Яков Сидырыч паша гыч шке кумылын кая . ну ӧрыныт вет ,
 ну кутыркалат !
    япыкмытын кабинетыш табельщица Евдокия Васильевна пурыш :
    - але йоҥылыш ошкылым ыштен отыл , - мане Яков Сидырычлан ,
 - сандене лӱмын тольым . шоналте , вет тиде пашатше тыланет эн чот
 келшен толеш : и вер шокшо , и ару , и нимат ыштыме ок кӱл .
 кагазеш кидым гына пыштен колтет . а вес вере тыйын олмешет
 пӱжвӱд йоктарыше . япык-шамыч огыт лий , ай-яй , чот логалеш !
 кажне арнян командировка , корно , лум , йӱр , лавыра ...
 строитель - ойлаш веле куштылго . арам , арам мемнан деч каеда .
 вараже кынервует тыштак да ...
    Яков Сидырычын чурийже тулшолеш эҥше гай лие :
    - да кӧ тыгай мутым шаркалаже ?
    - чыланат ойлат .
    - тышеч каяш шоненат омыл !
    - мыят тыгак умылем : тиде чапле верым весӱлан тый пуэн кодет
 веле , урзен шич ! пӱркыт чонан гына тидым ыштен кертеш . нушкын
 коштшо тазылан-шамычлан чоҥешташ ок пӱралт .
    мом лучко таза пӧръеҥ ок керт , тудым почкалтыш йылман ик
 нарашта Овдоки кертеш !
    тудо кечын эше икмыняр еҥ " паша гыч каяш шонышо " дене тыгеракак
 кутырен нале . йӧршеш ӧрмалгыш Сидырыч . могыржыланат йӱштын-шокшын
 чучеш . яра шинча манме деч журналысе кроссвордым онча , но туштыжо
 чыла тореш-кутынь мутым шукертак муын . кок Япык вуй нӧлталде воза .
    куд шагат эрталтымек , Сидырыч мӧҥгыжӧ миен пурыш , плащым
 кудашаш гына тӱҥале , йошкаргыше шинчан ватыже шортын-шортын тӱҥале :
    - йӧршешак окмак улат , Япык ! от шинче , пашам
 **81**
 кудалтен кайыше
 лийше лийын ! пелторта пӧръеҥ ! таум ыште , тыгай кугу оксаныште
 улат , ик-нимом ыштыде , пашадарым чӧклӧк кондет , кок япык кӱшеш
 лӱмнерым кӱрка чывыла овартен кертынат , вет пӱтынь контор пашам
 тыйын кӱшеш ышта . сан Санычым унала ом ӱж гын , кызытат
 талякаште лӱҥгет ыле . чыла тидым кудалтен кайынет , албаста !
    - мый мо , мый нимат уке , - манын керте сурт оза .
    - теве " укем " ончыктем вуетлан ! - ылыже ӱдырамаш . - стройкыш
 кайынет огыл ? тушто тыге ракатланашет ок логал .
    - э-э , так веле тиде . тунар аҥыражланак ит шотло . мый теве
 каем веле ! - лывыжгышыла эҥырен ойла марийже .
    - то-то ! тиде верет гыч утет гын , мӧҥгӧ толынат ит пуро .
 эрлак начальникет дек кае , умылен нал , ала тиде " манеш-манеш "
 тушечынак лектын , изи тулым изинек йӧртӧ .
    сидырыч , шке начальникше нерген шонкален , койкышто кийыш .
 Сан Саныч тыгай-тугайым шижтарышыла ыш кой , ыш шылтале . тыгеже
 управленийыштак умылен налман . пураш , мутлан , тӱҥ кабинетыш ,
 йодаш , чоным почын кутыраш . пӧръеҥ дене пӧръеҥ семын ...
    тыгак ышташ лие . эрдене кочдеак шикшалте , приемыш возалте .
 черет шумек , шӱмжым лыпландараш шонен , шӧртняҥдыме омса кылым
 ниялткедыле .
    пурымек , ямде мутшо йомын пытыш , молан толмымат мондыш ,
 йылмешыже арик-турик шомак веле киен кодо :
    - мыйым ... э-э , мыйым паша гыч лектеш маныт , йӧршеш ,
 э-э ... йоҥылыш шонат . - вара шӱлышым погалтыш , лӱен колтымо гай
 луктын шуыш : - мый строительство пашам йӧратем ! строитель
 тиде ... строитель тиде - чыла ! эн неле пашамат ышталтын !
 кӱлеш гын , мый ... начальник папиросым пижыктӱс .
    - молодец ! - мане . - мыланна лач тыгай энтузиаст кӱлеш .
 вот мо , мемнан ик участке , прораб Софроновын участкыже ,
 квартал еда вараш кодеш .
    - нимогай пашаштат мый вуйым шупшын омыл ! куш колтеныт -
 туш каенам , - чарнен ок керт Яков Сидырыч . - шым ий ончыч
 мый ...
    - раш , - ӱстел вуйысо кнопкым темдале кабинет оза .
 секретарь пурышат , каласыш : - приказым возыза . Яков Сидорович
 Ивановым шке кумылжо почеш прораб Софроновын участкышкыже
 мастерлан колташ ... ну , кӧ эше
 **82**
 тушто , кагаз лоҥгаште , шинчылтын , кӱлешан сомыл деч ойырлен ? -
 кӱжгӧ амбар книгам лостыклаш пиже .
    - мый , э-э , - мо лиймым иже тогдаен шуктыш Яков Сидырыч ,
 вынемыш пурен вочмыжла чучо , - мый такше тока эмлалт лектынам
 да-а ...
    - ветеран-строитель семын ыштеда , тидым саламлена , Яков
 Сидорович . мый вученат омыл ыле . тидым так огына кодо .
 почин семын аклена . чеверын , мастер !
    Сидырыч тарваныш , омса дек шуын , савырнен ончале .
    - колыштам , - лыжган пелештыме йӱк Япыклан мӱйла чучо .
    - э-э , кабинетыште кум Япык улына ыле . мый дечем посна
 эше Яков Иваныч ден Яков Никифорыч шинчылтыт . нуным
 мыланем полышкалышылан колтеда гын , таум ыштем , - пытартыш
 козырьым пыштыш .
    - нимат огыл , нимат огыл . коктын нуно самырыкрак улыт ,
 тый дечет поснат ыштен кертыт . ида тургыжлане , пожалуйста ...
    тӱжвал тошкалтышым волымек , Яков Сидырычын йол йыжыҥже
 шулыш . камвозаш огыл манын , силикат кермыч ӱмбак пуста
 папкыжым пыштыш , пызырен синче .
          ӱдырамашын ӱчыжӧ -
          " воштылчык кӧршӧк "
    кӱнчыла шӱдырымӧ машиныш шындыме олдырчем умбакыже пӧрдеш
 мыят мут мундырам умбакыже рончем ...
    Евгений Павлович эрдене " рвезылык " манме приборжым сервант гыч
 лукто , оҥылашыжым явала кушкыл деч эрыкташ тӱҥале . нӱжыш , нӱжыш ,
 коваштыжат йылгыжаш тӱҥале . одеколоным шыжыктыле , тидын годым ах-х ,
 ох-х ышталал колтыш , витне , пеш сайын чучыкта . тугакшат таче
 тудын капшылан куштылго , чонжылан сай , леве , форточка гыч
 пурышо юж нугыдо , тамле .
    " монденамат , вет таце воштылмо кече ! - шканже пелештен
 колтӱш . - конешне , таче мыскараче-шамычын пайремышт . мыскара
 ӱмырым кужемда . таклан мо туге ойлат ? " омсам почын лекте ,
 вуйышкыжо ик оҥай толын пурыш .
    ватыж воктек мийыш .
    - Лиля , шаҥге уремыш лектӱн пурышым вет , каласаш йӧршеш
 монденам : латкумшо пачер гыч изи ӱдырым , Наташам , узым . аваже
 тыйым ӱжаш колтен улмаш .
 **83**
 мийыже , манын , мемнан дек . нуно теҥгече мӱндыр палымышт деч
 посылкым налыныт . тӱрлӧ платье уло , маневе . крепдешинат огыл ,
 а ... а кузе гала ? крем ... крем ... ай , шайтан , кремплен шол .
 муыт вет шоненат . саде кремплен платьет оза ватылан шыгыр ,
 ужамат , уке гын Наташам тый декет огыт колто ыле . каласем ,
 шонышым , викак , но шоҥго велеш склероз тӱҥалнеже моли ?
    - кремплен огӱл , а кримплен , - манеш Лиля . - тидым
 палаш кӱлеш . тыгайжым мый ӱмашсек кычаламыс . пеш руалтыман ,
 пеш руалтыман .
    - кае веле , уке гын весе солалта , - ындыже шыргыжалде
 ыш чыте Евгений Павлович .
    Лиля халатым вашталтен ыш юватыл , лекте веле . латкумшо
 пачер омса дек шумыж годым теҥгече кастен пашаштыже "эрла
 первый апрель " манмыштым шижде-годде шарналтыш . кӧ эн первый
 ондала иктажым , маньыч тунам , ий пытымеш эреак веселан ,
 йомартлын илаш тӱҥалеш . веселан илымет Лилялан керек , но
 шкем йӧратыме кумылжо молын деч утларак . шонен гын , шканже але
 ешлан келшыше ӱзгарым налын , нигӧ деч йодын шоген огыл .
 марийже тура йодаш аптӱрана , кузе-гынат шыманак , ныжылгынак
 савыраш тӧча .
    латкумшо пачерыш йыҥгырташ манын , кнопкым темдалнеже ыле ,
 но ӱдырамаш кенета мӧҥгеш савырныш .
    - ну , платьет уло вара ? - йодо марийже .
    - улашыже уло , но тӱсшӧ ыш келше , - шоям пижыктыш .
    " кӧ шинча , ала нунын чынже денак уто платьышт лийын ?
 - семынже шоналтыш Евгений . - но тӱҥалтышлан первый
 апрельым палемдаш тидыжат сита " .
    Лиля ӱстембак кӱмыжым шындыш , пырля кочкаш шичмеш
 вучалташ шӱдыш .
    - содор кочкын , содор каяш кӱлеш . кунам тыйым вучен шуктем ,
 але тый шӱргымат мушкын отыл да ...
    ӱдырамашлан лач тидак гына кӱлын . ну , тӱҥале , ну , тӱҥале :
 "тый йӧршынак ынде сукараш савырненат , шке мӱшкыретым темаш гына
 шонет , ни тый денет  кастен шинчын кутыраш , ни кинош каяш молын
 семын , ни палыме-влак деке миен толаш ... пашадарымат ӱмашсе деч
 шагалрак кондаш тӱҥалынат . тыйже фотограф улатыс , калтак ! мий
 мемнан заводыш - тунар ончыл еҥ-влак улыт .
 шолт - газетыш , шолт - журналыш , шолт - телевиденийлан , шолт -
 книгашке . ит гына ӧркане . а тый мый дечем кӱраш гына пеш тале
 улат . фотокалтатшым налам да та-ак теве вует воктен мурыктем !
    эр кочкыш лие . комсомол газетын фотокорреспондентше
 **84**
 аппаратым ваче гоч лупшале , нылымше пачаш гыч волыш , пӧрт воктен
 автобус вучымо верыш шуо .
    шӱлалтен-шӱлалтен толын шогалше автобусыш шинчаш гына тӱҥалын
 ыле , нунӱн пачер окнашт гыч ватыжын йӱкшӧ шоктыш : " Женя , Женя !
 изишлан код-ян , пожалуйста , кӧлан ойлат , Же-еня ! " волен кодаш
 перныш . а кӱшычын умбакыже йоҥга : " Евгений ! кӱзӧ вашкерак ,
 ремзавод гыч телефон дене тыйым ӱжыт " .
    Евгений Павлович пачерӱшкыже пурыш . Лиля тидын годым лачак
 телефон трупкаш ойлен шога : " кызытак мия , кызытак колтем .
 конешне , тыгай историйым так кодаш ок лий , кызытак сниматлыман " .
 телефон трупка верышкыже кроп гына пурен возо .
    - вот мо , кугызандай , кирзавод кудывечыште экскаватор
 ала-могай кӧршӧкым кӱнчен луктын . шун кӧршӧк , манеш . директор
 шкежак тыйым кычалеш . толын , тек сниматла , кызытеш нимомат огына
 тӱкӧ , манеш . кузе тудо , тыгай кугу айдеме , тыйым пала ? шотан
 семынак вет адакше фамилий , лӱм , ача лӱм дене величая .
    - ончылий тудым Почет оҥалан сниматленам ыле , - шукертсым
 шарнышыла , вуйым удыралеш марийже . - а кӧршӧкыштыжӧ вара мом
 муыныт , шыч йод ?
    Лилялан кӧршӧкыштӧ мо улмет пуйто огешат кӱл , пуйто тудлан
 тиде оҥаят огыл . кухньышто лыштке гына шогылтеш , вара кочкаш
 шинчеш ...
    - кӧршӧкыштӧ мо уло , манат ? а-ай , мо тушто лийын кертеш ,
 шонет ? шӧртньӧ кидшол , тӱрлӧ алга , мане , акрет годсо тӱсдымӧ
 шӧртньӧ окса ... икманаш , кӧршӧк тич тошто тыгыде-тагыде арвер .
    - кузе туге тӱсдымӧ ? шӧртньӧ , тудо шӱдӧ ий дене ночко
 мландысте кия гынат , тӱсым ок йомдаре . школыштет , ужамат ,
 тыйым моткочак начарын туныктеныт . химий дене , ужамат ,
 эре кокытаным гына погенат .
    - на , пӱтырӧ телефоным , мом мый дечем шишланаш тӧчет ?  кузе
 каласеныт - тугак ойленам . тӱс каен ма , тӱс каен огыл - нимогай
 пашамат уке . так тыйым ӱжын пуртышым . кае ыле пашашкет .
 арам ӱшандаренам директорым . маньым , Евгений Павлович вашке миен
 шуэш . а тиде алят пачерже гыч лектын ок керт . ялт лудо гай улат .
    тыҥге да тӱҥгӧ тошкыштеш сурт оза .
       - ох и тувыртыш мешак улат улмаш . пожалуйста , ит сыре
 тыге лӱмдымемлан . тыйын олмышто весе гын шаҥгак пуляла лектын
 возын ыле . шикшалт содоррак , вучат-вучат да вес фотографым
 кычалаш тӱҥалыт . пиалетым аҥырала ит мучыштаре . тыгай
 уверым вет чыла вере печетлаш тӱҥалыт .
 **85**
    ынде иже ылыже Евгений Павлович :
    - ве-есым ? уке-е !! да тиде мылам фотоюмыжак кӧршӧкым ,
 шӧртньӧ кӧршӧкым , колтен . ик газетлан огыл , а кум газетлан , кок
 журналлан снимкым ыштем , снимке йымак лӱмын пурташ уверым шкеак
 возем . пален налыт мыйымат . тыгайышке автобус дене каяш язык ,
 такси дене кудалман !
    подъезд тошкалтыште тӱт-тӱт-тӱт шоктыш , омса кроп тӱчылтӧ .
    Лиля тӧрза гыч марийжым эскера , утен каен воштылеш ,
 эсогыл шинчавӱдшат лекте . Евгений Павлович , корно покшек лектын
 шогалын , ваштареш кудал толшо таксиланат , Лиляланат кидшым рӱза .
 ик такси ыш шогал , но весыже шындыш . ончыч "Волга " олянрак
 кудалеш ыле , вара ончыл ужашыже трук нӧлталтме гай лие . витне ,
 шоферланат каласен шуктен .
    - теве тыланет первый апрель ! чымыкте ынде шоя воштылчык
 кӧршӧкет дек ! - Лиля вашкыде чийыш .
          " марий сибирякын "
          ырес-торешан шергашыже
    мода ательеште калык ятыр ыле . шукыжым ӱдырамаш . кӱвар деч
 метр чолылан кӱшкырак нӧлталме , коверым вакшме пашма гайыште у
 семын чийыше ӱдыр-влак коштылдат , каят-каят да , выр савырнен ,
 кидым сылнын лупшалыт .
    модельер умылтара :
    - кызыт те , пагалӱме граждан-влак , тиде сезонышто ӱдырамашлан
 чияш йӧршӧ пальтом ончышда . кужыт шотышто , шкат ужыда , вашталтыш
 уло . клястикшым , клястикшым шекланыза !
    ӱдырамаш платьым , жакетым , юбкым , брюкым ужна . сылне веле .
 мода кажне ийын чиемыш вашталтышым пурта . илыш ончыко кая .
 а мый уш дене кодшо кеҥежыш пӧртылам , пытартыш ныл тылзе ончычсо
 кечылам шерын шинчем , олдырчышкем ужар шӱртан чывигым пӱтырем .
    пашаже тыге лие . кувандаем подкогыльым кастрюльыш колтен гына
 шуктыш , телефон йыҥгыртатыш . аэропорт гыч . " ало-о ? салам !
 ой , мыняр вӱд йоген эрте-ен ... Вашлийза , толын шуна " .
    ала-мо жапыште пелашем колын шуктен , мый дечем
 **86**
 трупкам шыр-гор шупшын нале : " авай , авай ..." тетла нимом пелештен
 ыш керт , люр-р шортын колтыш .
    да , мыйын оньыкувам уналыкеш толын шуын . Горький гыч самолет
 дене лектын улмаш . Анна Петровна шкетын огыл , Алексей лӱман
 эргыжым , латшым ияшым , пырля налын .
    кок кече сайынак эртыш . мыят кертмем семын чылажымат шот дене
 амалкалаш тыршем , пелашемат - тудыжым ойлышашат уке ! - кыч-кыч
 коеш . лучко кевытыш куржтал толна . кагазан кампеткет , банкысе
 атлантик колет , колбасат , шылет - чыла ток . шергакан унам
 шергынак ончат . кажне ий огыт тол вет !
    тидын годым мӱндыр кокамын Игорь эргыже , коло кум ияш ,
 Сибирь кундем гыч Йошкар-Олаш мемнан декак вашкен . оньыкуван
 Ольошыжо тидын марте ӱҥышӧ пача гай тыматле , йывыжа , мотор
 кумыланла койо . шӱкшак оптымо ведрамат луктеш , пареҥгымат эрыкта .
 Игорь дене палыме лиймеш ... тудыжо оҥым кадырташ ала-кушто тунем
 шуын ? умывальник воктен , ончем тельняшкым кудаше . кӱртньӧ гай
 вачыжым рӧп-рӧп-рӧп пералтыш . кидйол таза , кеч тачак классический
 кучедалмашке луктын шогалте .
    - мый - марий сибиряк ! - ончыл ший пӱйжым йытыран койыктен
 шыргыжалеш Игорь . - сибирьсола гыч ужаш толынам .
    - Горький олаште запасной футбол командын рӱдӧ нападающийже улам ! -
 вараш ок код Ольош .
    коктын шыве-шыве мутланат да вес пӧлемыш каят . тушто мом ыштат ,
 ала ? а кастене коктынат пулвуйышто аҥысыр , а ӱлык ишкыла лопкан
 волышо да " молний " замокан йолашым чият , ӱпым вачыш шалатен колтат ,
 шем шинчалыкым пижыктат да - тек пелйыд марте нуным чытырен-лӱдын
 вучен кий .
    нине шайтан-влак сайынак эртарат гын йӧра , шонем . кузе
 вашкерак ужатен колтышаш манын , чытырем веле .
    арня сикшалте , шеҥгелан йомо . сберкнижкам пунчалаш вереште .
 маялан вич теҥге гына киен кодо .
    шочмын эрден ванныйыште мушкылтына , ончем - ушемат кайыш :
 ольошын оҥышто - у татуировка ! кугу пӱркыт , ваче гыч вачыш оҥ мучко
 шулдырым шарен , кылымде тураш тыгак шуркален сӱретлыме каза пачам
 чаплын кормыжтал шынденат , чоҥешта пуйто ...
    йоднем да вурсынем ыле , но рвезем парням чишкала шуралтыш :
 " ончо , патриарх , могай шергашем уло ! " - моктана .
    вот тыланет - " ӱҥышӧ пача " , вот тыланет - йытыра
 **87**  кумыл !
 кузе але манешыже : " патриарх ... " нылле ий коклаште гына улам ,
 калтак !
    йошкар шергаш ӱмбалан шеме дене ырес-торешым сӱретлыме , Игорьынат
 тугаяк улдалеш .
 эй , тушан чӱве сар тарваныш дык ! оньыкувамын - таза , виян Анна
 Петровнан - оҥжо тыштуш лиеш , умшаж гыч тул гӱна шыжа :
    - ну-ка , коктынат шергашдам кудашса-ян ! ончыктем мый , кузе
 айдеме сӱретым каргаш !
    саде рвезе-влакем ночко чыве гай лийын шогальыч . кӱсенышт гыч
 мо ӱлым ястаркалат . иктыжын блокнот лектын возо , тидыже - Игорьын .
 тӱрлӧ кужу мурым возгалыме улмаш . саде блокнот вигак титан коҥгаш
 чоҥештыш . мумо сӱретше денат тугак лие .
    Игорь пеш ӧрын . ынде ватемат нуным вожылтара , эн чотшо мыйын
 вел гыч родо-тукым лийше " марий сибиряк "  Игорьым чактара , мода
 нерген докладым лудеш , лопка йолашым , кужу ӱпым карга , а аваже -
 Ольошым .
    пӧръеҥ - пӧръеҥак . мый арален налашат рат улам ыле , но тунамак
 кержалтыч :
    - тый , - маныт , - нуным вольнаш колтенат , ужынат гынат , нимом
 пелештен отыл . бачышкала кужу ӱпым нумалыштыт , пӱй кокла гыч
 француз мутым шыжыктылыт . тыште те мом муын улыда , а ? эстрада ,
 шонышда мо ?
    - кызытсе модым огыда пале , - тӱҥалын ыле Игорь , но тудым
 вашке шыпландарышт . ӱдырамаш мом шонен пышта - тавадаҥ шукта .
    оньыкува мыйым шыдын ончал-ончал колта , " койыш-шоктышет лапчык
 гай " маншыла коеш .
    садыгай , ӱдырамаш-влак мыйымат , Игорь ден Ольошымат
 парикмахерскийыш наҥгайышт , шинчашт йӱла веле :
    - канадкым ! чыладамат " под ершик " кӱлеш ыле да , айда, изишыже чаманена ,
  - мемнам парикмахерлан кузе тӱредаш - заказым пуат . мӧҥгӧ толмек ,
 оньыкувам , вурсен-вурсен ,
 ик оҥайым каласкалыс .
    тудо , Анна Петровна , кинде кевытыште кассирлан шога ,
 планымат кажне тылзын эртарен тема . пашам коммунистически
 ыштыше еҥ , икманаш .
    кевытыште черет лиеда , конешне . могай гына еҥ пурен ок лек !
    " наледем тыге оксам , чекым пуэдем , - ойла тудо , - шинча
 шӧрем дене ужам : кужу-кужу ӱпан , кычкыралтыш знакла койшо
 рвезе шогылтеш . тыглай еҥ деч ом лӱд , ом сӱсане , а тыгай
 деч чыла вучаш лиеш , семынем шонем ,
 **88**
 оксам келгышкырак шылтем . кузе чын ыштенам улмаш !
    саде рвезем ала-молан эн мучашке шогале . тидыжат шӱмлан ньыге-нюго
 чучыктыш . тудлан вес " модник " , попугаян галстук пижыктышыже ,
 пылышыш шып ойла .
    сӱсанымем ок пыте . мо-гынат лиеш , шонем . калыкат шагалемеш ,
 сатулышат практикант веле . адакше кас. Йолем сигнализаций кнопка
 ӱмбалнак кучем .
    оксам мылам шуялтышын койшо рвезе кенета логарем гыч пиктен
 кучыш , а весыже кассым руалткала . Йӧра , кагазшым ончылгоч
 тоенам . сигнализацием - у-у-у ! нунет - выж ! иктын кидшым шарнем :
 татуировкан , шӧртньӧ шергашан кид . шергашеш шем вуйгоҥгырам
 сӱретлыме ... пален нальым : вараже вес вере кучалтыныт .
    тылеч вара вургем культурым шотлыдымо тырлӧ модникым чытен
 кертдыме лийым . тыглай , проста еҥ деч нигунамат ом лӱд , нуно
 вургемышт денат , койышышт денат ойыртемалташ огыт тӧчӧ ... "
    ольош ден Игорьым ӱдырамаш-влак вашке шотыш кондышт .
 кинош каят гын , ойлымо жаплан толыт , кас сомылкалан полшат .
 а вет Анна Петровна шкеак шӱм йӱлен ок пиж гын , нуно тылзаш
 канышышт годым кушко шуыт ыле , каласаш йӧсӧ . титакем шижым :
 нуным пӧръеҥ семын шылтален омыл .
    тылеч вара мода шотышто айда-лийже шонымым мыят чарнышым .
 чынже денак , айдеме , шке пошкудыжо да вес еҥ коклаште чиемже ,
 кутырымыж дене кычкыралтыш знакла койын , " мыланем чыла
 нипочем . чыла кертам , мый тыглай омыл ! " манын , чыгынланен
 коштмыж дене герой мо ?
          неле парча да - " вот тыланет олма-а ! "
    ала-можо таче Раман ден Светланам , нунын сӱаныштым шоналтен
 колтышым . э-э , вот молан : шаҥге Раман шкежак мемнан дек пурен
 лектын ыле шол . пиалан ача ... Светлана ватыже йыгырым ыштен .
    шошо ага гыч тӱҥалын , Сакар Раман шочмо колхозыштыжо тракторым
 виктарыш . армий гыч йӧршын пӧртылшӧ механик-водительым председатель
 тунемаш колтынеже ыле , но тудо ыш келше . курале , ӱдыш , тырмалыш ,
 мландым пушкыдемдыш , аммиак вӱдым шавыш ... порсын солыкым рӱзышӧ
 ужарам , ер воктен кужу шудо лоҥгаш пижше неле лупс алгам , ӱйла
 йылгыжше первый кашым каласен моштыдымын йӧратен . шинчеш ыле плуг
 ӱмбак шылыжым кандарымыла , семынже шонкала , тудын деч салтак
 эстафетым налше шольыжым шарналта . пӱрыман вет тыге : лач тудын
 служитлыме частьыш логалын , лач тудын взводыш верештын . " раман
 изай , мый дечем посна сӱаным ит ыште . кок кеҥежым , кок телым
 эртарена гын , тӱмырзылан шке мием . тугай сӱаным ыштена - лучко
 ий кутыраш тӱҥалыт " , - манын пытартышлан .
    курал-ӱден пыштыме мланде кушкыл коклаш ужаргыш . леве йӱреш уржа
 вашке кушкын кайыш . ловыкалтше толкын пакча шеҥгел ломбымат йӧрыкта
 шонет , теҥызысыла лупшал-лупшал колта , вара , мӧҥгеш чакна.
    шокшо кечын Раман йӧратыме Светланам кидпӱанже гыч кучыш ,
 олык лапым эртен , чоҥгаташ ошкыл кӱзышт . аҥа воктен тупышт дене
 эҥертен шинчыч . ӱдырын шышталге ӱпшӧ ялтак уржа толкын гай .
 ярым кокласе ӱмылжат порсынла шыман йылгыжалта . йӧратымашеш
 элныше качын ушыжо пуйто канде тӱтыраш шула . кугун-кугун
 шӱлалта : " Света ! киндынаже , киндынаже могай... теве
 ижат , могай неле парча ! ик парчаштак витле кок пырче " .
                                  *  *  *
    ӱдырын мужед кӱрмӧ висвисше мужырын лектын : йӧрата , ок йӧрате ,
 йората... эрла-кумышто уржа-сорлаш лектына манме годым кок ял калык
 Сакар Раманын сӱанышкыже погыныш . иза шольыжым вучен ыш шукто .
    тостым каласаш тарваныше бригадир , Эшполдин Йогор , ӱстелтӧр
 гыч кынелшыжла , стаканыш кӧвален темыме пӱрым йолашышкыже велен
 колтыш , но уждымо-колдымо гай лие :
    - йӧратымына-шамыч , - кокыралтыш тудо , - мом шонен мумыла
 гын ? а вот мом : кугурак деч лӱдса , изирак деч вожылза . шотан
 мужыр луан цифр гай лийже . тый , Светлана, Раман ончык , а
 Раманетше мыйын ончык тавадаҥ пураш ида тырше , уке гын , луан
 олмеш ноль икте веле кодеш . шала пашам ыштышыла , Светлана
 механизатор ончылно кугу верам кучаш , мыйын шонымаште ...
 фу , шайтан , Огави кокайын пӱрыжӧ эрдым кочкеш , кхӱк-кхӱк ...
    умбакыжат шуя ыле дыр , но Огави эрласылык шешкыжым чаманыш :
    - шым ӱдыран , шым эрган лийза манына гын , лачеш толеш огыл
 мо ? айста подыл колтена ынде , мом эше вучаш ?

 115 **72**
 ( Петр Корнилов : мӱй олык )
 повесть
    - пычлкемышалташат тӱҥалын , а мый толынам да ракатланен шинчем .
 мый вет , Валя , тый декет ойкаҥашлан пӱренам . школлан пум конден
 ситарыме огыл . такше , тиде школ вуйлатышын пашаже , но кунам
 толмыжым вучен шинчыме ок шу . вучашыжат ок перне , витне .
 роншто ойлышт : " лучо , - маныт , - весылан ит ӱшане . очыни ,
 школ вуйлаташ тыланет налаш перна " . пашаже тыште огыл . кеч
 вес вуйлатыше лийже , кеч мыйым шогалтышт - школ пу деч посна
 кодын ок керт . мый Ефим Ялканович дене кутырышым , но шот ыш
 лек . тудо мыйым йочаш веле ужо ала-мо : " паша , - манеш , - кызыт
 пеш шуко . вескана кутырена " .
    - Ефим Ялканович дене ойлен мошташ куштылгак огыл , тидлан
 шуко шинчалым кочкаш кӱлеш . тудым мый сайын палем . эх , пеленда
 уке ыльым , мый тудлан куге каласен пуэм ыле дык ! - валян шинчаже
 чолгыжалте .
    - уке , Валя , шомак дене гына тудым от сеҥе . ончычшо мыят тыге
 шонышым , - урем окна деке лишеме Галю . - тудым " кӱшыч " толшо
 кагаз гына чактарен кертеш .
    - тугеже , мый нимат ом умыло , - ӧрӧ Валя .
    умылтарыме олмеш туныктышо йодо :
    - Валя , тый мемнан ялысе чыла комсомолецым палет ?
    - палем , шкат комсомолка улам . вара мо ?
    - мынярын кодыныт ?
    - мый , Токти Ивук да ... пожале тетла кодынжат огытыл .
    молыштым армийыш налын пытарышт : южыштым война тӱҥалме деч ончычак
 шошо призыв годым наҥгайышт , весышт , шкат палет , сар тӱҥалмек ,
 шке кумылышт дене кайышт .
    - кум комсомолец гына ... шагалрак , шагалрак .
 мыйым ешаре : учетыш тендан дек шогалам . кӧ ыле тыште секретарьже ?
    - токти Васли , Ивукын изаже .
    - шагалын улына , - пелештыш угыч Галю .-
 **73**
 - йӧра , мыняр улыж дене пашам ышташ тӱҥалына . мый тыланда ,
 комсомолец-влаклан ,  школ пум шупшыкташ тӱҥалаш темлынем .
 кечывалым огыл , йӱдым . ик каслан кок воз гыч гынат , мыняр
 погына . мый шкат полшаш тӱҥалам .
    - ах , вот тый мо нерген , - воштылале Валя . -  шаҥгак ойлем
 ыле , а то резинкым шупшмыла шуя . мый тореш омыл , эше молымат
 ушена . палет , тиде могай сай лиеш . чодыра мӱндыр огыл ,
 тышеч ныл-вич меҥге веле ...
    - таче мый кажнын дене посна каҥашен налнем . эрла погынена .
 Йӧра ? чыла самырык-влакым ужына .
    - ерла жап ок лий , тачак кӱлеш . эрла правлений погына .
    - тыгеже сайрак лиеш . чыланат правленийыш рӱж миена да
 шке шонымынам ойлена , тек мыланна имньым ойырат .
    - тыге гын келшаш лиеш , - кӧныш Валя .
    Галя ден Валя кутытышаш еҥ-влакым кажныштым ужыч , кажнышт
 деке пурен лектыч . пытартышлан Валя Тропи Чопимыт декат
 пурен ончаш темлыш . галюлан , Чопи лӱмым колмеке , кенета
 каньысырын чучын колтыш , шоналтыш : " таҥет декат пурен лекнет ? ала
 мыланем шке йӧратымашдам ончыктынеда ? уке , лучо тидым мый
 дечем посна ыштыза . ужат , кузе коеш ... " -  шӧрын ончале
 Валям . тудыжо , нимом шоныде , нимом палыде , Галюлан угыч
 Чопимыт деке пураш ойым пуыш .
    - палет , Валя , мыйын кечыгут коштын-коштын , вуем
 коршташ тӱҥале , - шойышто Галю . - тый лучо шкет пурен
 мутлане .
    - вуетше чотак коршта мо ?
    Галю вуйжым савалтыш , Изурем савыртышыш тарваныш .
    - огым . мыят тугеже , Галю , шкетын ом пуро , - мане Валя .
 - адак "почешем куржталеш " манынат шотлаш тӱҥалеш .
    ӱдыр-влак ойырлышт . Галю нимо нерген ынеж шоно , но вуйыш
 Валя ден Чопи пуйто ӧкымак пурат .
    Галю суртышкыжо пычкемышалтмеке гына толын пурыш . аваже ,
 очыни , тудым вучен . лампе тулым кугемден , ӱдыржылан Орина
 каласыш :
    - мо таче кучалтыч ? шуремат йӱкшыш , товро .
 **74**
    - тый , авий , эре мыйын верчем ойгырет , - ӧндале аважым Галю .
    - мо , вара ӱдырем отыл , ужат ? тый дечет весым кӧм мыланем
 вучашыже ? - ниялтыш Орина Галюн вуйжым .
    - авий , тый мыйын эн сай йолташем улат , тыйым эн чот
 пагалем , - кумылаҥе Галю .
    - авам эре пагалыман , - мане Орина , ӱдыржым чоян эскерен
 ончалят , шоналтыш : " молан тудо таче тынар кумылан ? - вара
 семынже келшыш : - письма нерген пален налын , очыни . ала
 лудынат лектын ? но кунам толын шуктен ? - орина шкаф ӱмбак ончале .
 -  газет туштак кия . ӱжеш гын , письма дене пырля газет-шымат
 налеш ыле ... "
    Галю аваж деч кораҥе , воштончыш ваштареш миен шогалын ,
 товаҥалтше ӱпшым тӧрлаш пиже . аваже тогдайыш : Галю ӱп амал
 дене воштончышышто шкенжым ончалнеже ... теве тудо пытартышлан
 ару , чатката нержым ниялтале , нугыдо шем шинчапунжым кок
 велке шералмыла ыштыш . " очыни , письмам лудын , садлан
 пуштылана . кӧ деч налын ? кӧ возен ? ала-могай полдалге рвезе
 возен , товро . садлан чонжо йӧслана . ах калтакшат , молан
 пӧръеҥ-влак тыгай осал улыт ... - шонкала семынже Орина ,
 шкаф деке миен кидше дене газетым шупшыльо . газет дене пырля
 кӱвар ӱмбак письма камвозо .
    Галю тудым ужын шуктыш :
    - могай письма ?
    - пеш кудыртыл возен , мый калташте возымыжымат лудын шым
 керт , - серышым налын , шуялта ӱдыржылан Орина , шкеже
 чуланыш ошкыльо , кас кочкышым ямдылкалаш тӱҥале .
    аваж уке шеҥгеч адресым Галю писын ончале : серыш тудлан ,
 Макарова Галина Алексеевналан . кум лукан письма калта
 ӱмбалан тыгаяк кум лукан штампым шындыме . " кӧ возен гын ? -
 шона Галю . - письма армий гыч толын . тыгай штампым армейский
 серышеш шындат . уляй акайланат тыгай письма толеш ыле " .
 Галя письмам почо . " шалам мӱндыр вел гыч , - перныш шинчажлан .
 нине шомак почеш икмыняр мутым шемемдыме . Галю умбакыже
 лудеш : - шукертсерк возаш шоненам , но эре жап келшыдыме ыле .
 ончыгече акайлан возышым , а таче - тыланет . йодде возымемлан
 **75**
 нелеш ит нал . тый , очыни , мыйым угыч монденат , тидлан чыла
 амал уло . вет ме тый денет ик гана веле васлийынна ; раш манаш
 гын , педучилище деч вара лачак ик гана ужалтын . но мый возыде
 шым чыте . леша-комсоргын шке комсомолецше-влакым шарнаш праваже
 уло дыр ? .. - Галю лудмыжым чарныш , кенета тӧршталтыш , чуланыш
 лектын чымалте , аважым ӧндал-шупшал пытарыш . орина нимат
 пелештен ыш шукто . Галю угыч кугу пӧлемыш куржын лекте , лампе
 ваштареш шогалын , умбакыже лудаш тӱҥале . чулан гыч аваже
 лекмешке , письмам лудынат пытарыш .
    - мом тӧчет , Галю ? - кидшым ӱштшыжла мане Орина . - я
 ала-кӧлан сырышыла ойлыштат , я йочала тӧрштылат . таче
 тыйым могай шуршо пурлын ?
    - тыланет тидым ӱмылаш йӧсӧ , авий , - шыргыжале Галю . -
 конешне , йӧсӧ . тыланет вет латкандаш ий огыл ...
    - ит туштыл , - лишеме Орина , ӱдыржым шымлен ончале ,
 вара синчажым Галю кидысе письма ӱмбак виктыш . ӱдыр аважым
 эскера , шинчаже пуйто ойла :
 " умылен налнет ? возышыжым палынет ? " аважын шинчаже ласкаҥе ,
 куаныше , теве-теве вӱдыжга . орина ӱдыржылан нимат ыш
 пелеште , самырыкла писын тарваныс , чуланыш ошкыльо , вара шӱран
 тарелкам кучен , мӧҥгеш пӧртыльӧ , ӱстембаке шындыш .
    - шич , ӱдырем , коч , кечыгут тыш-туш куржталын шужен
    пытенат , докан , - вычыматылеш аваже .
          луымшо глава
    оньой Микал Валя ден Чопи ала-кузе еҥлан умылыдымын келшат .
 йӧратымаш тиде але ... тыглай гына ? ты йодышлан , очыни , нуно
 шкат вашештен огыт керт . чопи шке таҥаш йолташыже-влаклан ойла :
 " тиде арава шӱрган пыльдырий ала-мом почешем коштеш . ончет гын ,
 тудым ужмемат ок шу , а вот пижын " еҥ ончылно Валям Чопи
 нигунам лӱмжӧ дене ок ман . а ужеш ӱдырым , колеш тудын яндар йӱкшым
 - рвезын кугешнылмыжат , моктанымыжат ала-куш йомеш . чопи
 шкенжым тоштылак вашталтде кучаш тӧча гынат , валя почеш куржде
 ок чыте .
    - адак ужын шуктен , - менеш тыгай годым Чопи да ӱдыр
 деке тарвана .
 **76**
    - ужмем ок шу , манат вет . мо пеш писын тарванышыч ? - койдарат
 рвезе-влак .
    - так , шӱлыкаҥдыме ок шу , - кидшым кӱсеныш чыкен , эркын лӱҥген
 колта Чопи , йолташыже-влак деч ятырлан торлымек , нунылан кычкыралеш : -
 мый шуко ом шого , вучыза !
    ондак тудын шомакшылан ӱшаненыт , но ынде уке . чопи " мый шуко
 ом шого , вучыза " манеш гын , рвезе-влак палат : Валя тудым
 эр марте ок колто .
    Валя , мӧҥгешла , шке кумылжым , шке шонымыжым нигӧлан ынеж
 ончыкто , эсогыл Галюланат ок ойло .
    таче кастене , Галю дене ойырлымекыже , Валя мӧҥгышкыжӧ
 ошкыльо , писын кочкын , угыч уремыш лекте . кугурем ден Коклаполко
 лукышко , почта ваштарешысе кужу теҥгыл деке , самырык-влак погыненыт
 ыле . Валя теҥгылыш толын шинче , кӱсенже гыч кормыж тич кыне
 нӧшмым луктын , молылан шуялтыш :
    - наза , чӱҥгыза . яра шинчыме деч тидат паша .
    - от чамане гын , мыланемат пу , - ыштале изи капан ӱдыр . -
 мыят налнем ыле да , авий ыш пу , " ия логар , - ышталеш , - кыне
 нӧшмым кушко локтылнеже . пазарыште , - манеш , - мый тудым
 стаканжым лу теҥге дене ужалем " . пашаш лекме олмеш тудлан пазар
 еда Карманыш кошташ пу !
    - а тый аватшым икана кузе кӱлеш , туныкто , - воштылеш Валя .
    - тыланет воштылаш сай . тыйын ачат уло . кӱлеш годым арала , -
 шортшашла ӧпкела изи капан ӱдыр . - а мыйым кӧ чамана ?
    кашакышке латкуд-латшым ияш рвезе-влак толын шогальыч . нунышт деч
 ӱдыр-влак аптыранышт . нӧргӧ каче-влак , ковыртатылын , ӱдыр кашак
 дене саламлалтыч . изиш еҥ тӱшкаште шогылтшын койычат , ӧрдыжкырак
 кораҥ шогальыч да икте-весыштлан "секретыштым " каласкалаш тӱҥальыч .
 шкешт пеш оҥайын койылдалыт . кугурак еҥ тыште лиеш гын , нуным
 воштылде ок эрте ыле . но нӧргӧ каче-влак деч кугуракше ялыште
 кодын огыл , садлан нуно кузе моштат , туге озаланат .
    мутат уке , тидлан нигӧ кычалтылше уке . сар огыл гын , нине
 нӧргӧ рвезе кашакын мутыштат , койышыштат йӧршеш весе лиеш ыле .
 сар нуным кугыеҥыш савырен , сар нунылан вий шутыдымо пашам
 пуэн .
 **77**
 кӧ пала , ала шукыштлан жап шуде чалемаш логалеш , а южыштлан ик
 жап гыч тетла Лапкасоламат ужаш ок перне . чыла лийын кертеш .
 войнан корныжо моткоч шыде , тудо нигӧм ок чамане .
    - ивук , пытартыш уверым колыштынат ? мемнан-влак адак
 чакненыт , манеш ... - ик рвезе кӱкшӧ капан йолташыж деч йодеш .
    - колынам . газетыштат лудынам . тиде шеҥгек чакнымаш огыл , а
 стратегический отступлений . туге серат ... так што вуйым
 нимолан сакаш , - кугурак семын вашештыш тудлан Токти Ивук .
    Ивук , чынак , моло деч капше дене веле огыл , ийготшо денат
 кугурак . тудлан тылзе гыч латкандаш ий темеш . военкоматыш
 первый кечынак армийыш шке кумыл ден каяш йодмашым колтен ,
 но вашмутым налын огыл . кужу капан вичкӱж Ивук - колхозын первый
 спортсменже . шым класым пытарымеке , Озаҥыш авиационный
 училищыш пураш шонен . кок ий ончыч йодмашымат колтен , но
 ийготшат , образованийжат ситен огыл . ӱмаште угыч училищыш
 возен , но нимомат вучен ыш шукто : ни документым ышт пӧртылтӧ
 ни вашмутым ышт колто . но Ивук шонымыж деч ынеж кораҥ :
 военкоматыш колтымо письмаштыжат авиаучилищыш але авиадесантный
 войскаш налаш йодын . тидын нерген йолташыже-влакланат нимом
 шылтыде каласкален . иктаж-кӧ койдараш тӧча гын , рвезе нимынярат
 ок шыдешке , колыштеш-колыштешат , ӱшанлын пелешта : " тыйым ,
 чурбан , авиацийыш огыт нал , а вот мыйым налыт . теве ужат !
 мый авиацийланак шочынам . пехтура мыланем ок келше . пехотышто
 мыйым мӱндырчынак ӱжыт , а каваште кужужат кӱчыкла коеш . тыгела ,
 эпташ . блясын ма ? " - кошарта тудо .
    тыге кутыраш Ивук Яклар татар деч тунемын . тудо колымешкыжак
 Лапкасолан кӱтӱжым кӱтен илыш . кок ий ончыч солажым

 полышкалышыжлан пуыш . но Ивук ты сола дене талук гына рашкалтыле .
 тений рвезе тракторный бригадыш прицепщиклан кусныш .
    ивукым чыланат капеш шушылан сотлат , колыштыт . кызытат тудын
 йыр мӱкш игыла погынен шогальыч ; эсогыл теҥгылыште шинчылтше
 исирак ньога-влакат верышт гыч тарванышт . ивук пелен чумыргышт .
    - могай тугай стратегический чакнымаш ? - ӧрын йодыт
 изирак -влак .
 **78**
    - а тугай , эпташляр , - лишне шогышо рвезе-влакын вачышкышт
 кидшым пыштыш Ивук . - мутлан , те мыйым кырынеда , чыланат кенета
 ӱмбакем кержалтында . мый , значит , ончычшо лӱдынам лиеш ,
 тендан деч утлен , ӧрдыжкыла куржам . шке ончем , кушан , могай
 йӧнан вереш тендам сайынрак почкалтараш лиеш , - Ивук шеҥгекыла
 чакна , пуйто рвезе-влак чынак тудын ӱмбакше кержалтнешт . - а
 вара мый тендам ка-ак тыге руалтен кучем ! - ивук ынде кидше дене
 чылаштымат авырен шындыш , ишаш тӱҥале . иоча-влак кычкырал
 колтышт , утлаш тӧчен , кок велыш лупшалтыч .
    - ынде блясын ма ? - вийнен шогалын воштылеш Ивук .
    - ай , кертат шойышташыже , - ышталыт молышт .
    - эшеат ышда умыло мо ? - угыч авырен кучынеже .
    рвезе-влак , сигыралын , пелке куржын колтышт .
    - тыгак кӱлеш нуным , тыгак , Ивук , - шоктат ӱдыр-влак . -
 - ме малаш поктышна , огыт колышт .
    - а ну , ньога-влак , марш мӧҥгышкыда !
    - чын , чын ӱдыр-влак , - мӱндырчак пелештыш Чопи .
 лишемын , тудат изирак-влакым покташ тӱҥале .
    чопи шке таҥаш тӱшкашке ушнышат , койышланен , шӧрынрак
 лийын шогалят , йодылдале :
    - мом тумаена ? - вара , кашакыште Ивукым ужын ешарыш : -
 - а-а , будущий авиатор . военкомат гыч вашмут толын огыл ?
    - авиатор ма , уке ма , тиде тыйын пашат огыл , - шыдын
 вашештыш Ивук . - а военкомат гыч вашмут садак толеш .
 мыланем толеш , а тыланет - йок !
    - мый тушко вашкымаш уке . кӱлеш лиям гын , мыйым шке кычал
 муыт , - кок кидшымат йолаш кӱсенышке чыкен шогале чопи . -
 самырыкнек вуйым пышташ жалке .
    - шкурник улат тый , Чопи . блясын ма ? - ыш чытае Ивук .
    - но-но , тый эркынрак ! - Чопи Ивукым муль ончале .
    - чыта вет тыгайым мландыжат , - Чопи велыш Ивук шӱвале .
    нунын мутланымыштым колышт шинчыше ӱдыр-влак , кожганен ,
 тарванылаш тӱҥальыч . очыни , шке рвезыштын койышышт нунылан
 пешыжак ыш келше . оньой Валя каче тӱшкалан ӧпкелен пелештыш :
 **79**
    - шургымо олмеш иктаж-кудыжо балалайкым кондем ыле .
    - кушталатымыда шуо мо , ӱдыр-влак ? - ивук йӱкым пуыш .
    - тендам ончен , ынде йолемат чыгылташ тынале , - воштылеш
 Валя .
    - верне , Валя ?
    - вернак , Ивук .
    - ах , жалке , балалайкем уке , ыштале Ивук . - чопин уло да ,
 тудо конда , шонеда ? эгоист вет !
    Валя шыпланыш , пуйто ты шомак тудланат логале .
 Вара качыжлан лыжган каласыш :
    - чопи-и , кондо балалайкетым . тый от чамане вет ?
    рвезе тудым пуйто ыш кол , воктенже шогышо йолташыжлан ала-мом
 пеш ӱмылтара . Валя верже гыч тарваныш , ӧрдыжкырак миен шогалын ,
 шкеж дек Чопим парня дене ӱжӧ .
    - ну и пижедылеш , - шыпак мане Чопи , чара йолташыжлан каласен
 йодыш : - тый тыштак шого , мый чечас . вара ойлен пытарем .
    чопи Валя деке лишеме . коктынат кугуремыш савырнышт .
    - вучыза ынде нуным , - ыштале Ивук . - толыт , шонет ? валяжат
 амалым муын вет : от шинче , тудлан балалайка кӱлеш лийын .
 чояланаш тӧчат , а мемнам ондалаш шотышт уке .
    тидым + чопи ден Валя ышт кол . кугуремыш лектын , нуно икмыняр
 минут шып ошкыльыч .
    - ну ? - ыш чыте Чопи , йыкым первый пуыш . - мом ойлынет ?
    - чопу-уш , молан тыгай улат ? - тӱҥале Валя .
    - могай шочынам , мугай улам .
    - тыге ик ойло . тидым мый тый дечет шуко гана колынам .
    - колынат гын , эше колышт .
    - ала-мом ойлыштат . ончал кеч шинчашкем .
    - ужын омыл мо ?
    - а тый эше ончал . палет , мый мом тыланет ойлынем ?
 от пале . а колыштмет шуэш ? - пӱгырнен , Валя йол йымачше комбо
 пыстылым нале . - таче рӱмбалгыме годым мемнан деке Галю пурыш .
 "Валя , - манеш , - мемнан чодырам тый сайын палет , айста
 самырык-влакын вийышт дене школ пуым шупшыктена " .
 **80**
    чопи Валям ончале , чот воштыл колтыш .
    - а молан воштылатше ?
    чопи эше чотрак веле воштылаш тӱҥале , вара кенета шыпланышат ,
 шыдын каласыш :
    - мыйымат таратынет дыр ? ораде омыл ! молгунам тыйым колыштынам ,
 а ты гана туларташ лучо ит тӧчӧ . шого , лучо мый балалайкым
 налын толам , йодычыс .
    - мыланем кызыт тыйын музыкет ок кӱл . мыланем тый кӱлат . шадлан
 ӱжым . а тый ынетат ончал . мо пеш кугешнылат ?
    - ой-ой , тӱҥале ынде , тӱҥа-ле , - шуялтенрак пелештыш чопи . -
 сита ! - мане вара . - токти Ивук тылат келшен гын , мый кучымаш
 уке . пожалысте , кеч тачак , кызытак почешыже курж . тудо комсомолец ,
 политически сознательный еҥ . тудо тылат чыла ышташ ямде . эше -
 передовик , ӱдарник . вашке доброволец лиеш . ала орденым налын
 толеш ... а мый шкурник улам . ӱмылет , мый шкурник улам !
    Валя тудын сырен ойлымыжым чытен ыш керт , кычкырале :
    - ушет каен мо ? чарне !
    чопи утыр веле талышныш :
    - ужнем ыле мый ту геройым , кузе тудо немыч деч куржаш тӱҥалеш .
 немыч уже Смоленск деке лишемеш , а тушеч Москва мартеат мӱндыр
 огыл ... эше пале огыл , кӧ сеҥаже ...
    - ну-ну , ойлен пытаре , молан чарнышыч ? ме але - немыч ,
 маннет . туге вет ?
    - мый тыге шым ойло , нечыве мутым кадыртылаш .
    - ойлаш , тудо , от ойло , но шоныметше тыгай , - мане Валя . -
    мый лӱдам , чопи . ӱмылет , мый тылечет лӱдам !
    чопи нимат ыш вашеште . тудын ушыштыжо кызыт йӧршеш вес шонымаш ...
 таче Кумъерыш тудын аваже миен . тушеч толмекше , Матра эргыж
 дене поснак шыман койын . мешак гыч хромовый кемым луктын , чопилан
 шуялтен , висен ончаш темлен . эргыжын йолышкыжо ончалынат ,
 йодын : " ок ише ? " - " лач веле " , - вашештен Чопи .
 " тугеже тудо тыланетак лийже " , - шыргыжалын Матра . "мыланем ? а
 оксажым кушто муынат ? шерге дыр ? " - куанен йодыштын Чопи .
 матра " тидлан ик ӧр " манын да кузе кемым налмыж
 **81**
 нерген умылтарен , тыгай еҥлан Чопи саде чапле кемым муаш полшымылан
 ӱмыр мучкыжо тауштышаш . ава эргыжлан илен моштымо нергенат
 туныктен ойлен . "илыш , эргым , аҥырам ок чыте , - умылатарен
 Матра . аҥыра еҥ аҥыра лийынак кола ; ӱмыр мучкыжак аламом
 сайым кычалаш тӧча гынат , илышыже шот деч посна эрта . чачает
 ойла ыле : " сайын илынет гын , еҥым ит чамане . тиде пеш чын .
 тыйым ондаленыт гын , шкат иктаж лу еҥым ондале . тыйым обижаят
 гын , тыят иктаж лу еҥын чонышкыжо шукто ! " тылеч посна ок лий ,
 эргым . еҥ-влакат осал улыт , а сар жапыште эшеат чот осалештыныт :
 икте-весыштым тошкаш ямде улыт . таче Кумъерыште мый тидым шке
 шинчам дене ужым . кевытыш шинчал налаш пурышым . черетат уке ,
 иктаж кум еҥ веле шога . пел пудым висыктынем .ала-кушеч
 шинчалыкан ӱдырамаш толын лекте да кычалтылаш пиже : " продавец ,
 сату колтымо нормым от пале мо ? молан ик кидыш тынаре висет ? "
 тый мо шонет ? кок килом ӧндальым  да кевыт гыч лектым .
 йӧра эше уремеш Самсон Иванычым вашлийым . тудо кумыл
 волымем шыде тӱсем гычак палыш . мый тудлан кузежым-можым
 умылтарышым . " тидлан ынде ойгырет ? " - воштылеш .
 угыч магазныш наҥгайыш , продавец дене кутыралтыш да пашажат
 пытыш веле : пел пудым огыл , пудым налын пуыш . вот тый тудым
 заготовитель ман " . чопи ваштарешыже ойлаш тӧчен : " молан
 мыланна тунар шинчалже ? шкенан кевытыштат налаш лиешыс ? "
 - " эх , эргым , - кугун шӱлалтен Матра . - тый нимат от умыло .
 чыте , теве кевытыштет рӱдаҥше пудамат налын от  керт .
 мый тудо шинчалым шинчалыкан ӱдырамашланак стакан дене
 пуэдем да эше торгаен-торгаен ужалаш тӱҥалам . мый тудым
 ом мондо " . - " тидыже спекуляций вет , авий " , - чытен
 кетде шоктен Чопи . " тылеч посна кызыт иктат ок иле .
 шонет , Самсон иваныч ок торгае ? тудлан пашадарым тӱлат ,
 но садак торгая . садлан тудын чылажат уло , еҥлан пӧлеклашат
 сита . мыланем тудо шке ойлен ..."
    чопи писын йолысо кемжым кудаш шуэн , кугешненрак каласен :
 " ынде иже умылышым , авай . тый кемым налын пуышылан таушташ
 темлышыч . мӧҥгеш пӧртылтен кертат , пел шинчалн Самсон деч
 мыланем подачке ок кӱл ! " аваже шылталаш тӱҥалын : " ит
 орадылане . Самсон Иваныч мыланна ӧрдыж еҥ огыл .
 илышымат тый
 **82**
 дечет сайын пала . война мемнан шинчавӱдым эше шуко йоктара .
 колынат , кузе немыч иша , Москошкат мӱндыр огыл . мый
 Самсон Иваныч деч шке кольым ... ала саманжат весемеш ...
 совет власть манмаште гын , мый тудын деч порыжым ужын омыл .
 ачатат так арам тӱнчыгыш . чачает кузе пытыш , шкат палет .
 шарнем да кӱзытат шӱмем чӱтыра . милиций гыч толшо тунам ачамын
 чыла родо-тукымжым пӱтыркалыш . южыштым наҥгайышт , а мыйым
 изи йочан улмемлан кӧра кодышт . тый тидым нимат от пале .
 шинчет гын , тыге от кутыркале ыле , Самсон Иванычымат вес
 семын аклет ыле . тудо шуко ужын , шуко пала . тыгай дене от
 йом . совет годымат илен мошта , вес саманыштат ок ӧр " .
 Самсон Иваныч деч налме кемым эргыже ок шӱкал гын ,
 Матра , очыни , шке шонымыжым тынаре ок поч ыле . Матран ава
 чонжо шонымыжымат сеҥыш , а вет Самсон Иваныч
 тудлан утыжым нигӧлан , даже Чопиланат , калас-калаш кӱштен
 огыл улмаш . но йылме вучыдымын яклештын , шонымо почылтын .
 Матра вараже секретшым луктын йоктарымыжлан ӧрынен гынат ,
 нимом ыштен кертын огыл . тудо лач икте деч лӱдын , лач икте
 нерген шонен : " шкеже йылмем кучен кертын омыл гын , кеч
 эргымже умшашкыже вӱдым подылжо " . а чопи гай самырыклан вӱдым
 подылтет мо ? тудо аважын каласкалымыжым шке семынже
 умылаш тӧчен гынат , рвезын шӱмжым селтын ойкымо шомак
 нултен да нултен . " ала авий чыным ойла ? " - пӧрдын
 рвезын вуйыштыжо . шкенжым тергышашланак тудо Валяланат
 ойлыш : " эше пале огык , кӧ сеҥа ты войнаште ... "
 йодышыжлан тудо скат вашештен ок керт . садлан Чопи кызыт
 ӱдырын мутшымат ок кол , йодышланжат ок вашеште .
 ушыштыжо йӧршеш весе , аважын каласкалымыже пӧрдеш .
    - ынет ойло ? - уэш-пачаш йодеш Валя . - молан
 шыпланышыч ? неужели тый тыге шонен кертынат ? каласе ,
 чопуш , мый тыйым умылен моштем . мый дечем ик лӱд .
 йоҥылыш лийынат гын , тӧрсырым пырля тӧрлатена . мылам
 тый жалке улат . ала тыйым иктаж-кӧ пӱтыркала ?
    но Чопи ваштареш нимат ыш пелеште . тудо ала-мом вуча ...
 **83**
          латикымше глава
    кажне кечын Уляй урем велыше окна деке миен шогалеш ,
 оҥамбаке кидшым шуялта - тыште тӱркӧ кагаз аралалтеш .
 тачат эрдене эн ончыч тушко мийыш , кидшӱм дене наряд блокнотым
 кычалаш тӱҥале . кидше ик кагазым , весым куча , а блокнотым
 ок верешт . уляй ӧрдыжтырак ниялткален ончыш , кидышкыже
 письма калта-влак верештыч . " могай письма-влак ? - шоналтыш
 тудо . - серыш-влак шӧрлыкыштӧ кият ыльыс . ала тиде у письма ?
 но молан оньавам нимат ыш ойло ? куандараш шонен гын веле...
 " уляй эн ӱмбалне кийыше кок калтам руалтыш , окна ваштареш
 шогале , ик конверт гыч кагаз ластыкым лукто . " поро кече ,
 Уляй ! поро кече , авий ! тыланда кугу деч кугу поклоным колтем .
 еҥгайлан , Чопи шольылан , адак чыла пошкудылан поклон
 лийже ... " - ужеш Уляйын шинчаже . тудо письмам писын савырале ,
 числам ончале . серыш мучаште 5-ше июнь манын возымо . " тошто
 улмаш " , - шӱлыкаҥе Уляй , ныл лукын тодылын , серышым угыч
 конвертыш пыштыш .
    коҥга воктенысе кроватьыште кийыше оньаваже кагаз йыкым колын
 шуктыш , кечкыж-кечкыж кынеле .
    - письма толын мо ?
    - уке , авий , тиде тошто письма . блокнотым кыжалшемла ,
 оҥамбалне верештым . тышкыже тый пыштенат мо ? письма-влакше
 шӧрлыкыштӧ кият ыльыс .
    - э , шӧрлыкыштӧ ыле , шӧрлыкыштӧ . мый оҥамбак пыштышым .
 нуным кӱмыж-совла дене пырля йоҥылыш туржын-локтылынат кертам ,
 шонышым ... тугеже угыч толшо письма уке ? а мый кагаз йӱкым
 кольымат , куанышым . - келмак кува кужун , йӧсын кокыраш
 тӱҥале . изиш шӱлышым налмеке , оралгыше йӱкын пелештыш :
 - Кости уждеак лиям мо вара ? коли пытыш ?
    уляй шоҥго аважым чаманен ончале :
    - авий , арам кынелӱнат , леведалт воч лучо .
    - киен кийымем ок шу , шинчен шинчымем ок шу . кӧргем пеш
 пытара ... айда , тый , шешке , мыйым ик ончо . шаҥгак
 помыжалтынам , кудывечышкат лектын коштым-кудеш шурым сакынем
 ыле , шым керт . пеш кокырыкта ... кашын-кашын тыге ...
 пуйто уло оҥем лектын возеш . шӧр-торыкым пуртенам ...
 ӱстембалне . коч ... вара пашаш кайышаш улат вет .
 **84**
    келмак кува кӱварыш шогале , чара йолынак урем велысе
 олымбакыла тарваныш . окна вошт пурышо эр ӱжара волгыдо деч
 шинчажым кидше дене пӱрден , эркын олымбал деке шуо , шинче .
    - тачат тӱредаш поктет мо ? - йодо .
    - тӱредашат покташ кӱлеш , киндымат колтыман . эше кок улазым
 Кумъерыш колташ логалеш . адак иктаж ӱдырамашым сӧрвалаш перна .
 ой , йӧсӧ кызыт ӱдырамаш дене кӱтыраш .
    - знаме , йӧсӧ , - ышталеш Келмак кува . - кажнын ойго вет .
    - азан да изи икшыван ӱдырамаш-влакшым мый шкат чаманем ,
 - ойла Уляй . - но южо еҥжылан ӧрам . нал кеч Тропи вате
 еҥгайым . ни шоҥго огыл , ни изи йочаже уке , Чопи дене коктын
 веле улыт , но нигуш тарватен ом керт . кодшо кечын Чопим
 тӱредме машинашке шӱндынем ыле . колышто , шонет ? игылт
 колтыш . намыстараш тӧчышым - аваже тудым пыдал веле нале .
 йӧра эше Оньой ден Валяже урарышт : кызыт коктын алмаш-алмаш
 тӱредыт . а машина дене почаҥаш Оньойлык паша мо ?
 тудлан коҥгамбалне кийыман . но тудо , шоҥго улам манын ,
 вуйжым ыш шупш .
    - оньойым мый палем , - ушныш Орина . - ачаж гаяк пашаче ,
 ачажат пашам ыштышылак колыш .
    -а Валяжым налаш ! айдеме огыл - шӧртньӧ . чачайжылан
 пошаш шкак келшыш , а ӱдыр икшывылан вет латшым ий веле !
    - знаме , знаме , - кокырен-кокырен ойла Келмак кува .
    - оньой кугызай жалке мылам , - ойла уляй . - тудым вес
 пашаш кусараш кӱлеш . тӱредме машина дене ышташ адак Чопим
 ужын ончем , ала тачыже савырен кертам .
    - эй , тудо ок кай . ӱныкам гынат , тудын дек чонем нимаят ок
 шупш . кугу шешке тудым осалыш колтен . ончыгече мийышым тыге мыят ,
 тыйын семынетак , сайын кутыралтынем ыле . шешке , маньым ,
 Чопим тый пеш нечкын ашнет , икшыве пужлен кертеш . утыжым
 шым ойло , Чопин йогыланен коштмыж нерген веле ик-кок шомакым
 луктым . ну ырлаш тӱҥале вет шешкына ! сокыр пий , манеш , тыйын
 тыште тыште пашат уке , неретым ик шӱш , - Келмак кува куптыргыл
 пытыше кид тупшо дене шинчажым ӱштыльӧ . - такше , чынак , нунын
 **85**
 дене нимогай пашам уке да , южгунам ойлыде ом чыте , шкенан
 вӱр вет , уныкам ... оньой манмыла , кӧн пормыш тудо каен -
 шоненат ом му . ачаже могай пашаче ыле ! .. тропи эргым мом ойлаш .
 нужна гыч улына ыле гынат , пӱтынь ял колыштеш ыле . асе манмыла ,
 сельполномоч ыле .
    - сельполномоченный , тугеже , - тӧрлатен каласыш Ӱляй .
    - садыге , садыге . тушто коштмыжо южо еҥлан-ыш келше .
 матра шешке гын эн ончыч шудалаш тӱҥале , ӱмбакыже сайын огешат
 ончал ыле . тропим Матра ден ачажак кошартеныт , очыни . тый ,
 шешке , эше самырык улат , Матран ачажым от шарне дыр ?
    - вакш Епремым мо ? шарнем , шармен
    - э , мо , шарныде . тропи годым ала нидеш ияш ала лу ияш ыльыч .
 тый , чынак , шарнышаш улат . эпрем тулар гай шем чонан еҥым омат
 шинче . толеш да ну Тропим лӱмдылеш , ну лӱмдылеш ыле . тунам
 Тропи посна лекташ ямдылалтын . епремжын мыняр шурныжо ,
 мыняр вольыкшо ыле ! вакшым кучен . тидат ыш сите - ялеш
 кевытым почо . а молан тудо Тропим лӱмдылын , шонет ?
 веҥыже гынат , Тропин пашажлан тарзылан тӱлымӧ дечат шагал
 тылен . Троги эре закон дене лӱдыктылын . епрем туларлан вара
 нимом ышташ - закон почеш тӱлыде ыш керт . ялыште ойлат ыле ,
 пуйто Тропи икана тыге манын : " оньымын йыпшым темаш кок
 илыш кӱлеш " . ала тыгак , ала уке , тидыжым ом пале .
 а икана тыге Епрем тулар йӱшырак ылят , Тропи деке шӱын пиже ,
 кычкыра веле . " тылат , - кара , - кок ӱмыр кӱлеш , да ?
 ну йӧра , мый тугеже тылат чапле илышым пуэм : тӧшаканым ,
 кеч пӧрдал , кеч комдык кий . тылеч ончыч юмылтен кодо ..."
 эрлашын Тропи бурлакыш кайыш , кастене тудым вӱр вузыкым кондышт .
 умшажат шӧрын каен , йылмыжат йомын ... кумъер больница огыл гын ,
 тӱнчыга ыле дыр . тушто тӧрлатышт , тау . но тылеч вара эргым
 суртышкыжат ыш тошкал . мыят шым покто . ялыште тӱрлӧ шомак кошто .
 тидланак Тропи угыч бурлакыш лектын кайыш да тетла ыш портыл .
 вара " вӱлыш пурен каен колен " манме гыч шоктыш .

 116 **193**
 ( Феликс майоров : М . Шкетан )
 роман-хроника
 икымше книга
          16
    1919 ий тӱҥалтыште Якыпым финпӧлка гыч мланде пӧлкаш
 возгалышылан кусарышт . телым исполкомышто паша иземеш .
 вий шутымо семын чыла пашам виктарен колтымо , манаш лиеш .
 налог погымо планым тӱрыс темыме , тидлан уисполкомат мокталтыш .
 шыжымсе гай вуйшиймаш ок пуро , тергаш коштмо ок кӱл , калыкат
 пеш шагал толеш . теве шошым лум йымач " тиде кӱлеш , тудо кӱлеш "
 шулен лектеш , адакат исполкомлан паша шӱй даҥыт лиеш .
    паша кече пытымек , Якып пачерыш каяш ок вашке . пӧлкаш
 шкетын кодешат , газетым книгам лудын шинчылтеш . утларакшым
 возгала . ик кастене , Вяткыште лекше " марий коммунист "
 газетым лудын шинчышыжла , оҥай статьям вереште : 25 февральыште
 Яраҥеш уезд марий погынымаш лийын . погынымаш пытымек , делегат-
 влаклан Чарла уезд гыч толшо Ошламучаш Йыванын вуйлатыме
 драмкружок " тупела илыш " драмым модын ончыктен . авторышт -
 Ошламучаш Иыван ден Арпик . спектакль калыклан келшен.
    якып ӧрмалгыш , тунамак куаныш : первый марий спектакль ! мутат
 уке , пьесын авторжо-влак Ошламучаш ял гыч улыт . нуно марий
 культурылан кугу корныш лекташ йолгорным тошкат ! сай тӱҥалтыш !
 марий калык але шагал тунемше , шагалже лудын-серен мошта . тудлан
 пьеса кӱлеш . илышым сцена гыч модын ончыктен , марий калыкым
 амызе годсо пычкемыш гыч лукташ сай йӧн .
    " имаруш ялеш спектакльым модын ончыкташ ок лий мо ? -
 якыпынат сценыш лекмыже шуын колтыш . - марий пьеса уке гын ,
 рушла шындаш лиеш , тыште руш калык ила . можыч , спектакль ончаш
 Кугунур гыч рвезе-влакат толыт " .
    кас мучко спектакль нерген шонымо якыпын вуй гыч
 **194**
 ыш лек , шындышаш пьеса-влакым ушыж дене шерын шинчыш . эрлашын
 урок тӱҥалме деч ончычак школыш миен , туныктышо-влаклан мом
 шонен толмыжым радамлен пуыш . нуно тореш ышт лий , куанышт гына .
 Н. Островскийын " бедность не порок " комедийжым ямдылаш
 тӱҥалаш манын , ик еҥ семын ойым пидыч .
    кече палынак кужемын . шошо лишемме шижалтеш : кечывалым шокшо ,
 эр-кас юалтара . ынде кажне кечын мӧҥгышкат кошташ лиеш , но якып
 ок ярсе : кастене школышто репетиций , адакшым тудлан мланде
 пӧлкам вуйлаташ ӱшанен пуэныт .
    тений уло волость кӧргыштӧ мландым шелаш тӱҥалыт . тиде
 кундемыште пытартыш гана шелмым шагал еҥ шарна . кугезе коча
 деч кодшо мландым ял калык шинчасортала арала : куралеш , ӱда .
 манметла , изи мландан еҥже чывыштыш рокымат кинде семын жапла :
 нур паша гыч кайымыж годым йыдалыш логалше рокым аҥаш почкалтен
 кода . кресаньык шке мландыжым нимо деч чот сакла . мланде уке -
 илыш уке .
    но аҥа ден аҥа тӧр огыл . поянрак озанлык кажне ийын аҥажым
 ӱяҥден толеш . тушто кукшо игече годымат шурно кеч икмардан шочеш .
 незерын гын маландыжат пычырик , ситартышлан южыжын имньыжат уке ,
 терыс лияш вуташте ик паштеҥге ушкалжак веле . тудын аҥаш ӱяҥдышым
 кайык гына конда . курал опта - комыля ора , тырма шалатен ок керт .
 вара йыче-яче шочшо шурныжат черле еҥ гай илаш-колаш кок могырыш
 лӱҥген шога .
    иктын мланде утымеш . шке вийже ок шутат , тарлен ыштыкта ,
 киндат лыҥ шочеш , пазарыш луктын ужала . весын ушкал терыс
 кылмымылан пыта , а оксала налаш - кӱсен рожын , садлан урлыкашым
 кочкаш пижеш . ӱдышаш шурнылан кӧра адакат поянлан тупым
 пӱгырташыже перна . калык аҥаште , нарынчын койын , озым шытен
 лектеш , а тудо ӱдаш веле тарвана . шуко ий годым тыге ыле . ынде
 тидлан мучаш лийшаш .
    исполкомышто мланде шелаш кӱлеш кагазым ямдылыме нерген мут
 кодшо шыжымак лектын ыле , но налог тургым дене тиде паша
 ышталтде кодо .
    якып пашалан , манмыла , тувыр шокшым кергалтен пиже .
 мланде шелме комиссийым ойырымо йодыш дене яллаш лектеден кошто ,
 каҥашым пуыш , туныктыш . калыклан переписьым эртараш кӱштыш ...
    спектакльым шындыме кечат толын шуо . урок пытымек , артист-влак
 школыш погынышт . класс гыч партым луктедат , ончаш толшо калыкым
 вераҥдаш , пу пӱчкыш
 **195**
 ӱумбак оҥам пыштен , олымбалым ыштат , волисполком гыч пӱкеным ,
 мӧҥгышт гыч спектакльлан кӱлшӧ арверым нумалыт декорацийым
 келыштарат .
    кастене калык шыҥ-шыҥ погыныш . шинчаш вер ок сите , шукынжо
 шогат . руш калык коклаште пошкудо марий ял гыч толшо рвезе-ӱдыр-
 влакат койыт . але тысе калык нимат ок шинче : мо тугай комедий ,
 мом тушто нунылан ончыктылаш тӱҥалыт . чыланат вучат .
    сценыште артист-влак вургемым чият , чурийыштым чиялтат ,
 икмыняр рвезе еҥ йытын кӱляш дене ыштыме пондашым пижыктылеш .
 ӱдыр-влак гын олыкысо пеледышла веле койыт : вуйыштышт
 пеледышан шовыч , тӱрлӧ тысан руш тувырым чиеныт .
    якыплан шке чурийжым шукак вашталташ ок кӱл . тудо шке таҥаш
 гай ял гыч толшо , купеч Торцов дене приказчиклан тарлалт
 илыше йорло рвезым , Митям , молеш . Митя пашадар оксажым
 ялыште илыше черле аважлан колта , садлан сайын чиен ок кошт .
    пӱрдыш почылто . сценыште илыше поян купеч ешым калык ӧрын
 онча . чылажат илышыште улмо семынак : сурт оза , поян купеч
 Торцов , шке ӱдыржым оксалан кӧра шоҥго купечлан марлан пуаш
 келша . а ӱдыржӧ Митям йӧрата . ӱдыр ден качылан ушнашышт шке
 поянлыкшым тышке-тушко шалатыл пытарыше , эреак аракам йӱын
 илыше сурт озан шке шольыжо , Любим , полша .
    якыпын рольжо - ӱҥышӧ , ушан , самырык рвезе . лыжган
 мутлана , таҥжылан почеламут дене серышым сера . Якыплан
 Митяже пешак келшыш , уло чоным пыштен модаш тӧчыш .
 спектакль йӧратымашын сеҥымыж дене пыта : Митя купеч
 ӱдырын марийже лиеш .
    ончаш толшо калык , ик жаплан кушто улмыжымат монден ,
 сценысе илыш дене илен , ойгырен , воштылын . ӱдырамаш кокла
 гыч шинчавӱдым ӱштылма гычат койо . пӱрдыш петыралтмекат ,
 ончаш толшо калык , кужу жап совым кырен , артист-влаклан таум
 ыштыш . спектакль сай шарнымашым кодыш .
           *  *  *
    крешын орол пӧрт калык ден тич темын . ожно тышке пӧръеҥ-влак
 гына погынат ыле , ты ганалан уло ял толын .
    погынымашым ончычсо йорло комитет председатель , кызыт волостной
 Советын членже Исай Миклай почеш . возгалышылан Осып Стьопаным
 сайлат . ойым Якып налеш .
 **196**
    - пошкудо-влак , - тӱҥале Якып , оваргыше ош ӱпшым кид дене
 темдал тӧрлатыш . - мыйын шарнымаштак , кажне шошым тиде орол
 пӧртыш , погынен , мланде нерген каҥашеда ыле . тунам тендан
 кутырымыда кагазешат возалтын огыл . возалтын гын , тудыжат куштыра
 оптымо корзинкаш логалын . икманаш , тендан пунчалда мардежлан
 веле йӧрен .таче ме шкенан ойнам мардеж почеш она колто .
 стьопан , тый возет чай ?
    - возем , возем , - Стьопан вуйжым ок нӧлтал , пеш удыра .
    - чыла возо . протоколым волисполкомыш наҥгаен . - Якып калык
 велыш савырна . - октябрьыште лийше революций мӧҥгак " мланде нерген
 декретым " лукмо . туштак " креваньыклан наказ " ӱле  тиде декрет
 дене келшышын , помещикын мландыже , именийже , погыжо калык кидыш
 вончыш . а ӱмаште " мландлым социализироватлыме нерген тӱҥ закон "
 лекте . тушто тыге палемдыме . - якып , папке гыч кагаз ластыкым
 налын , калыклан ончыкта . - мланде кажне кресаньыклан пуалтеш .
 ӱдырамаш пӧръеҥ дене тӧр налеш . тыгодым еҥын могай вералан
 ӱшанымыже , могай калык гыч лекмыже шотыш ок налалт . икманаш ,
 чыла совет кресаньык ик праван лийын . тидымат каласыме : шелын
 пуымо мландым ынде весылан ужалаш але арендыш пуаш ок лий .
 тарлен ыштыкташат закон ок шӱдӧ . кажне озанлык шке вийже дене
 курал ӱдышаш . волостной Совет тыге пунчалын : мландым едак
 почеш шелаш . йоча ма , коча ма але шепкаште кийыше аза едаклан
 шотлалтыт . еш гыч иктаж еҥ Йошкар Армийыште служитла гын ,
 тудланат мланде пуалтеш .
    - а кӧн деч нимогай увер уке гын ? нунылан кузе ? - омса
 воктен шогышо самырык салтак вате йодо .
    - тидымат шотыш налме . мариет пӧртылмеке уштарен пуат . тидлан
 лӱмын шапаш фонд кодалтеш . мемнам ялыште кокла шот дене шотлымаште
 ик еҥлан десятина утларк верештеш . кӧн мыняр толеш але пӱчкылтеш ,
 Николай Исаевич каласен пуа .
    калык кокла гыч пуйто мардеж эртен йакыш ж-ж-ж шоктен кодо .
    Исай Миклай кынел шогале . кагаз ластыкым шинчаж деч ятыр
 тораш кучен , спискым лудеш :
    - Метрий Ларивон . ешыште вич едок . кум десятина олмеш ынде
 визыт лиеш . адакше иктат пеле ӱдымӧ уржа аҥа пура . тыгеракын
 Ларивонлан кок децятинат пеле уштарен пуалтеш . ӱмыледа ?
 **197**
    - ӱмылена , умылена !
    - лу марте меат шотлен моштена ! - игылтме мутат шокта .
    - Васлий Олексейын чумыр мландыже кок десятинат уке ыле .
 ынде тудын шым десятина лиеш .
    - орол пӧртыштӧ карме чоҥештыме шокта .
    - Лавренте . тудын латик децятина утла уло . кокыт кодеш ,
 молыжо пӱчкылеш .
    - о-о-о ! - шоктыш икмыняр йӱк . тунамак шып лие .
    - тендан ушла каен ? ! - Лавренте чодыра маскала кынел шогале .
 - кок децятина дене коден , мыйым кӱчаш луктын колтынеда мо ?
    - ынде тылат черет , ме кӱчен коштынна , сита , - калык кокла
 гыч ала-кӧ мане .
    - те йогыда дене кӱчен коштында ! - кычкырал колтыш Лавренте .
    Осып Стьопан карандаш дене ӱстембалым пералтыш .
    - Лавруха , тыште сход огыл , а кресаньык погынымаш .
 кутыраш шонет гын , кидым нӧлталаш кӱлеш .
    - мландым кажне суртлан иктӧр шелман ! - Лавренте нигӧм ок
 колышт .
    - ужат , могай чоя . тошто мурыжымак мураш тӧча .
    - Миклай , тудым ит колышт , умбакыже луд , - огыт чыте ӱдырамаш-
 влак .
    - маландым имне шот дене шелаш кӱлеш ! - ала-кӧ шке векыже
 пӱтыра .
    - тыгат огыл , - шоктыш йӱк , вара кок кид койо . -
 мылам лиеш , Степан Осипыч ?
    - погынымашым Николай Исаевич вӱда . тудын деч йодса , -
 Стьопан тӧрлатыш .
    - ойло , Дамиян Семеныч .
    ожнысо староста , Талман , кынел шогале . логар эрӱктымыла ,
 кид копаш кокыралтыш .
    - титак ыштеда , пошкудо-шамыч . мландым ешыште улшо пашачым
 шотӱш налын шелман . шоналтыза , Васлий Олексейын имньыжат уке .
 шым десятинам куралӱден сеҥа , шонеда мо ? теве ужыда , пел
 аҥашыже арымшудо кушкын шогалеш . каласыза  могай урлыкаш дене
 тиде мландым айла ? пырче олмеш корно пуракым от кышке вет .
 пашачат коктын веле улыт . тиде шот мо ?
    - а Лавренте ? - Васлий Олексеят тарваныш . - нунын ик
 ньогат уке , ватыж дене коктын илат .
    стьопан адак порядкым ыштынеже ылят , Якып чарыш . " кутырышт ,
 а тый возо " , - мане .
    - мо Лавренте ? - талман шке тосшым авырал
 **198**
 налнеже . - тудын кум имне уло . тений талгыдым туныктыш .
 тый тудын верч ит шорт .
    якып кынел шогале , " шып лийза " маншыла , кидым нӧлтале .
    - йолташ-влак , ӱмылтарем . кӧн урлыкаш пырче уке , государство
 кӱсынеш пуа . тыгай пунчал уло . а имне манмасте , незер-влак ваш-
 ваш полшышаш улыт .
    - кушто тыгай законжо , ончыкто ! - Лавренте сеҥашак тӧча .
 чара мушкырлан кӧ урлыкашым пуа ?
    - тый пуэт ! - стьопан коклаш пурюс .
    Лавренте молгунамсе семынак Стьопанлан чишкам ончыктынеже
 ылят , рвезын вуянче койышыж деч лӱдын , верышкыже шинче .
 адакшым могай жапыште илымыжымат , кушто улмыжымат шарналтыш .
    - йома-а-к ! йомдарат ынде , Петр Савельич , - пелен
 шинчыше пошкудыжлан эркынрак пелештыш Лавренте .
    - кеч- кунамат тый кычкырен сеҥынет ! шып шинче ! - шӱрдыш
 тудыжо . - ончалына , кузерак шелаш тӱҥалыт , - нер йымакше
 вудыматыш Пӧтыр .
    тетла Лаврентен йӱкшӧ ыш шокто .
    Исай Миклай спискым умбакыже лудеш . Остап Кыргорийын ,
 Карандай Метрийын , Савел Пӧтырын , Талманын да моло
 торговойын мландышт палынак иземме нерген увертарыш .
    зато имньыдыме озанлык : Гришкан Ульяна , Вайсан вате ,
 Оляйын кок эргышт , Тотинур гыч Петрий Прокой (тудо пел
 мландыжым Савел Пӧтырлан ужален ыле ) - мландан лие .
    погынымаш Крешын калыкым ылыжтыш . ик тӱшка орол пӧрт
 ончылно пӧрткайык семын пешак чогымата . теве вес ора
 мутланен шога . тыште сырыше-влакат улыт . илыш нуным ик
 порсын ярым дене шӱяшлен ыле гынат , кызыт икте-весым янлык
 гай ончыштыт . кузе от сыре ? рожын йолашан тӱшка мунын мландым
 поген налын , яллан оза лийын . кузе ок йӧрӧ , пеш йӧра :
 маландым ӱяҥден ямдылыме , пургыж гай пушкыдо , тошкалат гын ,
 йол вола . ынде чара мӱшкыр-влак , ямде аҥам ӱден , ракатланен
 илаш тыҥалыт ! тыгай законым шонен лукшо еҥлан вуйжылан толам ыле !
    вес вере - кумшо тышка . нинышт , курым-курымыштым шужен илыше ,
 теҥгечысе поянын тарзыже-влак , а таче эрыкан совет айдеме
 чевер шошо кечым ончен шыргыжал-воштылал колтат : " ырыкта ,
 шымата . мландым кошта . вашке куралаш лекташ йӧра " . куанымышт
 дене ойлышаш мутым огыт му . кузе от куане ? власть нунылан
 **199**
 мландым пуэн ! мланде уло - чыла уло . тыгай законым шонен
 лукшо еҥже курым-курымеш илем ыле !
    ялыште кок тушманле вий шочо . икте чотырге пӱйым пурын гын ,
 весе пошкудыжым ваче гыч вучкен .
    илыш ончыкта , нунын кокла гыч кӧ кӧм сеҥа ...
          *  *  *
    пасушто калык выжге-вужго веле коеш . шукын имньым кычкен толыныт .
 орваште пысман меҥге-влак , кӱртньӧ кольмо кият .
    Исай Миклай ден Осып Стьопан малндым шелыт . икмынярын
 нунылан полшат : кандырам шупшыт , важыктоя дене вискалат .
    якыпат толын . орваш шӧрын возынат , тамакӱм шупшын кия .
 Васлий Олексей тудын деке лишемеш .
    якып шольо, - орва лишке толынат шуын огыл , йӱкшӧ шокта , -
 пожале , теҥгече погынымаште тыяк от лий гын , таче мланде шелме
 нерген соныманат огыл ыле ?
    - титак ойлет , кугызай . маландым мый огыл , а закон шелеш .
    - чынак , тиде мландым чыла пуат гын , Талман манмыла ,
 курал-ӱдаш вием шута мо , ала ? имнемже укес , калтак ! - мланде
 пуымылан куаныше Олексей ончыкылык верч тургыжлана . - урлыкашемат
 шагак ...
    - тений ваш-ваш полшен ыштыза . вес ийын имньым налат . а урлыкаш
 верч ит ойгыро . волисполкомыш наряд толын , пуат . теве тиде
 тургымым эртарен колтенат , шахуньо кӱртньӧ корно станцийыш улазе-
 влакым колтена . ӱдыде от код . ынет ӱдӧ гынат , ӱдыктат .
    якып шольо , мланде нерген салтак гыч толмо кастенак ойлышыч ,
 но мый вет , теве юмо , тыге лиеш манын , ушанен омыл , -
 Васлий Олексей изи йочала лыргыктен воштылеш , вуйжым рӱзалта .
    - совет власть нигунам ок шойышт , ере чыным ойла ...
 тыйым кычкырат , лӱмет лектын .
    умбалне Исай Миклайын йӱкшӧ шокта :
    - Олексей Васильыч ! Лапчиков !
    Васлий Олексей ваче гоч гыгыде меҥге кылдышым лупшалят ,
 товарым кӱзанӱштыш кералын , лырте-ларте веле койын кодо .
    Логин Пагулланат малндым уштарен пуэныт . кызыт Прокой аҥа
 пысманыш меҥгым кыркедыл коштеш . туштак имньышт шога . пагул
 калык деч ок код , кӧлан могай мланде верештеш , палынеже .
    вес мучаште каргашымаш ылыже . Лаврентен йӱкшӧ
 **200**
 шокта . тудын такыр аҥа пелен Исай Миклайын аҥаже . очыни , Стьопан ,
 Лаврентен аҥажым пӱчкын , Миклайлан пуа . а Лавренте тудым
 Ондрей Йогорлан пуынеже . тидын нерген теҥгече погынымаш мӧҥгак
 каласен ыле . кызыт тума лекте .
    Йогор ден Лавренте коклаште келшымаш шукертак тӱҥалын . эше
 революций деч ончыч Лавренте ялысе самырык Микывырым пӧртлык
 чодырам руаш тарлен . аклан нерым шупшкеден огыл , но пашам пытарымек ,
 ӱстел коклаште кочкын шинчыше Микывырлан пел пашадарӱм веле луктын
 пыштен .
    - ачатын парымже кодын ыле , тудлан кучышым , - манын .
    - о юмо , ачам деч мый кок ияш кодынам , - ӧрын рвезе марий ,
 пурлмо кинде логареш шинчын , - ачам верч мый тӱлышаш улам мо ?
    - парымда уло гын , кочат верчат тӱлет , - шыҥышырын воштылалын
 Лавренте .
    микывыр сырымыж дене шкенжым кучен кертын огыл , ӱстембалне
 кийыше оксам оза ӱмбак кудалтен . ситартышлан шун коркам озан
 саҥгашыже шалатен . Лаврентен саҥгаш кугу мугыльо оварен шинчын .
    тидын мӧҥгӧ Лавренте ӱчым ышташ йӧным кычалын . тудо шошымак ,
 олыкыш вольык лукмо жапыште , Ондрей Йогорым шкеж деке
 кычкыралын .
    - вот мо , Йогор . Пычкемышалтмек , улыл олыкыш кае . товас ер
 воктен Микывырӱн печыжым шинчет ?
    - шинчем , - манын Йогор , - мыйынат туштак .
    - иктаж кутышышто пече меҥгым иралын , печым йӧрыктӧ
    - молан ? - йодын Йогор .
    - ончыч кӱштымем ыште , вара ужат , - йогорын кӱсеныш теҥгеаш
 шийым кудалтен .
    эрлашын чодыраш колтымо вольык шаланыше пече виш гыч Лаврентен
 олыкыш пурен . чыла титак Микывыр вуеш кодын . тудым орол пӧрт деке
 шӱдырен конденыт да вичкыж воштыр дене чоныш витымеш кыреныт .
 ӱчӧ шукталтын . тидын деч вара Йогор эреак Лавренте пелен
 шӱраҥыштын ила . калык коклаште поян-влак нерген кутырымым колышт
 коштеш , мо кӱлешым жапыште Лаврентелан шижтара . кажне чогымылан
 икмыняр ыр кӱсеныш возеш .
    теве тачат Лавренте шке кӱрт пийжылан порым ыштынеже ыле ,
 но тудын ваштареш Стьопан кычкырал колтыш :
 **201**
    - тый контра улат !
 " рвезе шотан , но нулго пу гай пуешталт йӱла , - йорло комитетыш
 ойырымо годым Стьопан нерген Исай Миклайлан Акып ойлен . -
 тудым тулаш толашыше талгыдым кучымо семын рыҥгыдын кучен толат гын
 веле " .
    мланде шемлаш кас марте шуйныш . уто-сите шомак деч посна эртыш .
 коклан каргашымаш
 ылыжаш тӧчыш , но поян кашаклан келшаш логале . адакшым тума тулым
 жапыште йӧрыкташ Стьопанын койышыжат ситен . Южышт Якып ваштареш
 шогалаш тӧчышт , но тудо , уэш каргашымаш тӱҥалеш манын , ваштареш
 мутым ыш лук .
    - нуным садиктак чарен от керт . колышташ чытышет ситышаш , шке
 шыпланат , - Стьопаным туныктен .
    - мый контра кашакым чытен он керт , - шыдын вашештен Стьопан .
    нур пустаҥе . лач тыгыде меҥге-влак шодыге койын шогат .
 южо оза важык кокла шогалтыл каен . ок лий , тиде у пысманлык пале ,
 у илышыш ончыктышо корно ...
    кас кочкышым ыштымек , прокой , грамоньым сакалтен , Корембаке
 чошыш . якып окна воктен ик жап книгам лудын шинчыш .
    ынде коло ияш качымарияк соҥго коча гай лийынат ӱдыр налаш от шоно ? -
 аваже йодо .
    - эрла Имаруш черке мландым шелаш тӱҥалына , - Акып аважлан
 весым веле кутыра .
    - шаҥге нурышто Маринам вашлие . ик жап мутланышт .
    - ачам тылат чот сырен . шоныманат огыл , кастене модаш ок
 колто , - качыжлан шижтарыш .
    Якимынат мланде пӱчкылтын .
    - уремыш каяш от шоно гын , мом шинчет , воч . ачат шаҥгак
 пурен возын , ноен витне , - пагул вате эргыжлан малаш вакшеш .
    вӧдыр Опанас капка ончылно Кӱшыл урем марий-влак погынен
 шинчынытат , пеш рӱжгат . Васлий Олексеят лектын . утларакшым
 воштылмо йӱк шергылтеш . " опанас йомакым колта " , шоналтыш
 Якып , окна гыч вӱйым лукто .
    - иканаште могай пашам ышташ ок лий ? - опанас йодеш . -
 ода шинче ? каласем : мелнам кӱэшташ , ватым ӧндалаш и моэт
 лӱгышта , тудым ӱдыраш .
    марий-влак лоргыктат . сӧрале .
    - а мо лӱгышта ? - йодеш Васлий Олексей .
    - суасын шинчал пыта гын , тый мом удырет ?
    - го-го-го ! - шергылтеш урем мучко .
 **202**
    воштылмым колын , весат уремыш лектеш .
    - якып , Опанасын шояжым колышташ кузе от ӧркане ? - уремыште
 шургымым Пагул ватат колеш .
    - Опанас - оҥай тип . мыскараче .
    ава эргын мутшым ок умыло
    - таче , мемнан деке толде , кузе чытыш гын ? воч , вер ямде .
 леведышлан ачатын чапанжым пыштем . ыштыраш одеялым еҥгат
 мушкын сакен , кошкен огыл .
    пӧртеш якып шкет синчен кодо , аваже малаш кайыш .
    Васлий вате пакчаште удырымо куштырам ведра дене урем конро
 лакыш нумалеш . Опанасын шинчажлан + Овдачий перныш .
    - овдачий , тый синчет ?
    - мом ? - Опанас кӱлешан мутым ойла шоныш , йодо ӱдырамаш .
    - молан ӱдырамашым шашке паҥга дене таҥастарат ?
    - тый шке сопке паҥга гай улат , садлан ! - шоктыш вашмут .
    капкам тӱчын , Овдачий кудывечыш пурыш . пӧръеҥ-влак тудын
 мотор кап-кылжым ончал кодыч .
    - молан ? - ала-кӧ Опанас деч йодеш .
    - ӱдырамаш курым мучкыжо дамкыш лекташ сонен ила , но тидыже
 тудлан ок верешт .
    - Васлий вате тугай огыл . марийже уке гынат , ик пӧръеҥ
 дене ок пелеште . Васлийлан шотан ӱдырамаш логалын .
    якып окнам тӱчӧ . уремыште кужун мутланен воштыл шинчышт .
    " мом ыштет , мланде чылалан куаным пуэн " , - шоналтыш якып
 чапан йымак пурен возо .
    прокойын толмым изаже шижын огыл .
          *  *  *
    эрдене , кечат лектын огыл , Якып окна тӱкалтыме йӱкеш
 помыжалте . вер гыч тӧрштен кынелын , уремыш ончале . окна
 йымалне Исай Миклай ден Васлий Олексей шогат .
    - мо лийын ? Якып йодо .
    - Яков Павлович , азап ! - шоктыш Исай Миклай . -
 пасушто ик меҥгат кодын огыл .
    - могай меҥге ? - ыш умыло Акып .
    - пысман меҥге ! чыла луктеденыт да йӱлатаеныт !
    - тиде ситен огыл ! вучалтыза , чиен лектам .
 **203**
    - пасушко толын согальыч . Якып йӱлатыме верым ончыштеш .
    - яку корем лопеш тулым пыштеныт . ме муынна .
    Якып корем велыш писын ошкылеш . умша лужо коштеда , мутшо
 торжан шокта .
    - кӧ ончыч тышке толын ?
    -мый , Якып шольо - Васлий Олексей Якып почеш ошкылаш
 ок шу , изи йочала куржеш . - куанымем дене ала-мо , йӱдвошт
 малыде кийышым . волгалташ тӱҥалме годын , чон лыпландарымыла ,
 кеч аҥашкем миен толам манын ...
    - тиде осал пашам ик еҥ огыл ыштен . чыла меҥгым чумыраш гын ,
 иктаж вич орва лиеш вет , - Исай Миклай почеш ынеж код ,
 окшаклен-окшаклен лыҥга .
    - Якып шольо , товат , мый огыл ! теве юмо ! - Васлий Олексей
 Якып дене тӧр ошкылаш тырша . мый ыштенам манын ик шоно , -
 шӱлешт-шӱлешт ойла .
    - кугызай , кӱлеш-оккӱлым ик кукто . мый тыйым ом титакле .
 тиде поян кашакын пашаже . тудо чоя, но шке тышке толын огыл ,
 кӧм-гынат тарлен колтен . палем мый нунын койышыштым .
    корем лапыш миен шуыч . меҥге савора йӱлен пытен , эр юалгыште
 тулшол шокшын шӱлен туртеш . тулото воктен орва кыша палдырна .
 Исай Миклай кыша почеш кая .
    - Яков Павлович , кок имне дене шупшыктеныт , - йӱкшӧ шокта .
 а йол кыша шот уке , теҥгече чыла нурым тошкен пытарыме .
    - айда тол , кышам ончен , нимо шотым от му .
    тул воктеке чумыргат . Якып папиросым луктеш .
    кок кече паша ыштыме яраш йомо . - кугун шӱлалта Якып .
 - тевыс класс кредалмашет кушеч тӱҥалеш . шакше тӱшка !
    - ынде мом ыштыман ? адак тошто семынак кодеш ? - Васлий
 Олексей шортшаш гай лийын .
    Якып йӱкым ок пу , умшаште улшо папиросын пуреш кок могырыш
 коштыкта , поче-поче шупшылеш , миклай ден Олексей тулшол
 ӱмбалан кидыштым ырыктат .
    - тиде пашам эрлаш колтымо ок кӱл , уэш шелаш перна .
 Николай Исаевич , кажныжлан теҥгечысе аҥамак пуаш тӧчыза .
 вашталтыт лиеш гын , калык коклаште шомак лектеш . озашт куштырак
 налыныр , шарнат .
    - калыкым погаш кӱлеш чай ? уке гын , кузе ? - йодеш Миклай .
    - погаш кӱлеш .
 **204**
    Якып , титакан еҥым кузе муаш манын , шонкедыл шинча .
 кенета ушыш шонымаш толын пура .
    - тыге ыштена , йолташ-влак: тый , Олексей кугызай часамла
 чаҥым кыраш тӱҥалат .
    - часамланым ? - ӧреш тудыжо . - сулык ок лий , Якып шольо ?
    - прол пӧрт воктен кечыше косиля лемех дене ял мучко от йоҥгалтаре .
 нимогай сулык ок лий , кок чаҥге кушкед ! Николай Исаевич , тый
 Стьопаным кынелте , мо лиймым умылтаре . каласе : утыждене ынже
 тумасе , анархийым мондыжо . эн тӱҥжӧ - шекланыза , кӧ эн почеш
 калык тӱшкаш толеш але йӧршеш ок тол . тыге осал ыштыше еҥ деке
 наҥгайыше шӱртӧ мучашым муына , шонем . давай жапым она шупш .
 калык але кынелын огыл , тудым иканаште кынелтыман . кугызай ,
 пожар манын ит кычкыре . умылышда ?
    - чыла раш , Яков Павлович .
    - мый таче пасуш толын он керт , Кугунурышто шелаш тӱҥалыт .
 пашаш кайышемла , тендан деран шогалам .
    Исай Миклай ден Васлий Олексей корем пундаш йолгорно
 дене ялыш кайышт , а Якып пасу гоч мӧҥгыжӧ ошкыльо . шукат
 ыш эрте , Крешын ялым чаҥ йӱк помыжалтарыш . южо еҥ ,
 малыме вер гыч тӧрштен кынелын , йымал вургем денак уремыш
 куржын лекте .
    - мо йӱла , кушто ? ваш-ваш йодыштыт , йыр ончыштыт .
    икмыняр пӧръеҥ товарым , пагорым налын , ӱдырамаш-влак ведра
 дене ӱлурем велыш куржыт .
    калык чылт ӧрын : нигушто нимо ок йӱлӧ , а чаҥ ик семынак
 йоҥга . вес урем гычат толыт . чаҥ кырыше Васлий Олексейым
 ала-кӧ шукал шуынеже ыле , но Стьопан авырал нале .
    - ида логал !
    - мо лийын , молан чаҥым кыреда ? - йодыт пӧръеҥ-влак .
    - азап , - Стьопан толшо-влакым шеклана , йыр ончыштеш .
    тыманмеш уло ял погыныш . чаҥ йӱкым колын , эсогыл Ошлаҥер-
 влакат толын шуыныт .
    чаҥ шыпланыш . калык ок шалане , уверым палынеже . Якып
 толын шогале . стьопан деч йыштрак йодеш :
    - кӧ толын огыл ?
    - ондре Йогор эн почеш тольо , - Стьопан умылтара .
 **205**
    - якып теҥгечысе каргашымашым шарналтыш : молан Лавренте
 пӱчкылтшӧ аҥажым Йогорлан пуынеже ыле ? нунын колаште иктаж-могай
 кылдыш уке мо ? Йогор - икмарда кресаньык , но Лаврентен сай
 родыжо . тудын деке чӱчкыдын коштеш , пайрем годым эре пырля
 йӱыт . тыште ала-можо уло .
    а Лавренте ?
    - ончыч окна гыч ончен кийыш , вара тудат лекте , Якып вуйым
 удыралеш .
    - да тыгай йӧн дене титакан еҥым муаш йӧсӧ , очыни . первый
 логалшым титаклаш ок лий , винаматдыме еҥым калык кызытак кушкед
 опта , ну , тый калыклан умылтаре , а мый кайышым .
    Якып корем йолгорно дене Шаргӱ чоҥга велыш ошкыльо ...
    кече мучко Крешын ял пасушто йӱк-йӱан шогыш . кажныже
 ӱчым ыштыше еҥым вурсыш , но тудыжо шкенжым налдараш шонен огыл .
 кулак ӱчӧ кугу зиянымак ыш кондо , чылажат шке верыш шинче .
 каслан пасу пустаҥе .
    кастене , рӱмбалгаш тӱҥалме годым , нур йолгорно дене толшо
 Якыпым шеҥгечше чот кычкыральыч :
    - стой ! кидым кӱш !
    савырнен ончале : яку корем чоҥгаште ко имнешке шога .
    - ия тӱшка , лӱдыктышда !
    - якып изай , чыла тосто семынак шелынна . вуйшиймаш пурен
 огыл . - имне ӱмбач волышыжла , стьопан шыргыжале . - таче йӱдым
 толын ончышт. - ваче гоц кечыше пычалым ончыктыш . - товатат ,
 лӱеҥ пыштем !
    - оролаш шонеда мо ?
    - куралаш лекмеш оролаш тӱҥалына . черет дене .
    - чын ыштеда , моло семын ок лий сол . вуеш ида нал , ноенам ,
 шуженам . каем веле ...
    малаш вочмыж годым Якып нур велым пычал йӱкым кольо . лӱйымӧ
 йӱк кӱдырчӧ рашкалтымыла пудешталт кайыш , кас южым чытырыктен ,
 кава мучко шарлыш . крешын ялышкат толын савалте . чодыра йӱксавыш ,
 дыр-р-р вашмутым пуыш . ӱлыл уремыште Ондре Йогор ,
 ала-молан окнам почын , йыр ончале , тунамак петырыш .
    " Стьопан поян кашаклан шижтара : толза , вучена , - шоналтыш
 Якып . - ынде мланде ӱшанле кидыште , лӱдмӧ ок кӱл " .
    эркын кас ӱжара шула . крешын ялым пычкемыш вӱргенчык авалта .
 каваште сандалык шке сортажым чӱктылеш .

 117 **149**
 ( Василий Сапаев )
 кӱдырчан йӱр годым
 роман
    иктат ынже уж манын , Илюш Яшнур гыч Танаксолаш коремйол
 дене тольо .
    кечывалым ырыше мланде , кече шичмекат , ик жап шокшешт шӱла .
 талман ӱмбачын олыкыш , корем пундашыш , шӧр шоҥ гай йойлын ,
 вӱд пар шарла . тушто гына юалге .
    илюш памаш корем йымач Петруш Йыванын пакчашкӱже кӱзыш да
 пеледаш тӧчышӧ ломбер коклаш шылын шогале . шошым ломбо ужар
 сывынжым ала чиен шукта , ала уке , тунамак йолван ош батист
 шовычым уло кап ӱмбакше лупшалеш . садер йымалне вынер кырыме
 кашта уло , ик мучашыже йыгыр ломбо тӱҥыштӧ , весыже тур
 ӱмбалне . тошкем йолгорно воктеке , ужар шаршудыш , вынерым
 ошемдаш шарен пыштыме . " йӱдлан поген
 **150**
 огыт нал мо ? " - илыш кашта ӱмбаке шинче . тудо ок кой , а
 шкеже чыла ужеш . леваш ӱмбач ломбо деке мӧҥгеш-оньыш
 чоҥештылше водовычыраҥгым ик жап ончен шогыш . вара тошкемыште
 ӱштын шындыме шаршудо шинчашкыже перныш , йолгорнышкыжо имым
 кудалтет гынат муат .
    урем вес могырышто , ломбо йымалнак дыр , марий вате-влак кум
 ӱш дене вынерым пералтен колтышт . ой ояр кастене тиде йӱкым
 колышташ кӧ ок йӧрате ! ончыч икте тӱҥалеш , тушко весе ушна , вара
 кумшо: изи ӱш-влак ош вынер ӱмбалне радамын тавалтат , иктат ок
 лугалт , вашат огыт тӱкнӧ , эре икшырымын куштат , куштат ...
    изи уш пералтме йӱкым Илыш уло капге шулен колышт шинча ыле -
 кенета ончылныжак ошын койын колтыш , шарен пыштыме вынер кишкыла
 нушкаш тӱҥале . ончале - ӱдыр вынерым пога . " ӱш йӱк , очыни ,
 погаш ушештарен . пешак лачеш лийын . тиддеч йӧнан жапым вучыман
 огыл " , - Илюш копажым ваш йыгалтыш да , ломбо йымач лектын ,
 пӧрткайыкым кучаш толашыше пырыс семын ӱдыр деке сойыч лишеме :
    - Начи !
    - ой ! - ӱдырын кидше гыч вынер камвозо .
    - ит лӱд , мый улам . вашке пӧртылаш сӧренам ыле . мутем шуктенам .
    - кунам толынат ? - начи куэ йолва гай кужу ӱппунемжым шеҥгекыла
 лупшале .
    - Илюш йомеш , шонышыч ?
    - молан тыге ойлет ?
    - тол тышке , уле гын иктаж еҥ ужеш .
    - ломбо йымалне шогаш сӧрал огыл .
    - тол , мый вет мариет улам .
    Начи вынерым пӱтыраш пиже .
    - ӧргыжтӧ лиймем годым эре тый ушыштем лийынат , омешамат
 конченат . моткочак тыйым ужмем шуын ! озаҥ олма гай , курык сереш
 кӱшӧ мӧрӧ гай тый улат , Начи !
          мӧр кочде , кум ий чытем ,
          тыйым ужде , кечат ом чыте ...
    илюш ыш муралте , мутшым  гына каласыш .
    - мыйын тыште нигӧат уке , тый гына кодынат . тыйым ужаш
 шоненак тышке толынам . шӱмем тый декет
 **151**
 шупшын , - Илюш вынер кашта ӱмбаке пурен шинче . - тол . шич .
 ит лӱд : ом логал , парням денат ом тӱкӧ .
    ӱдыр , тарванаш тоштде , верыштыжак шога -
    - кузе иледа ?
    - икшырымын . кече почеш кече эрта .
    - ачат колхозыш пурен ?
    - тудо вет мокаҥ пытыше кӱ гай , вашке тарватен от керт .
    - наоборот , тудо ушан-шотан айдеме ия кашакыш ынже ушно !
    - а тыйже кушто , узе илет ?
    - мый эрыкыште чоҥештыше кайык семын илем ! йӱрат ок нӧртӧ ,
 кечат ок ырыкте . шонем гын , - шем пунан ик кидшым шуялтыш ,
 - таче тыште улам , шонем гын , - вес кидшым лупшале , - эрла
 тушто лиям . умылышыч ? ош тӱня кузе ила - палыме шуэш .
    ӱдыр лӱдӧ , савырныш .
    - тый ит курж , - Илюш , писын тарванен , авырен шогале . -
 Начи , тылат верч мый тыге коштам , тылат верч мый Кости дене
 кредалынам ... иктым мылам каласе : тудо тыйын йырет пӧрдеш ?
    - мом ойлыштат ?
    - чодыра пылышан , нур шинчан . шумын шинчаж ден
 пылышыже уке гынат , чыла ужеш , чыла колеш .
    - мом ?
    - пален лий : Кости дене кошташ тӱҥалат гын . когыньдамат илышым
 ом кодо . тый мыйын улат , большо нигӧн ! мыйын гынба ! иктыланат
 ом пу , нигӧлан !
    начин , савырнен , утлен кайымыж годым Илюш эше чот лӱдыктыш :
    - да ачатлан каласе : колхозыш пура гын , тендан пӧртдат
 кавашке кӱзен кая , - изиш шогымеке , ешарыш . - мыйым тый то уж
 гынат , кажне тошкалметым эскераш тӱҥалам . весын дене келшаш ,
 мотри , итат шоно ! тый дечет мут лектын , мыйым кучат гын ,
 пален лий , йолташем-влак улыт , тунам нуно ӱчым шуктат .
    ӱдыр пӧртыш пурен ыш шу - памаш корем йымалне муро йӱк шоктыш :
          мӧр кочде , кум ий чытем ,
          тыйым ужде , кечат ом чыте ...
 **152**
    садерыште кӱсле кыл гай латкок лукан йӱкшӧ дене изин-кугун
 шӱшпык шӱшка , тӱзланен шогышо май пӱртӱсым мокта . тудым лугыч
 ыштен , чогыра велӱм моткоч шучкын тумна магыралта .
          кандашымше глава
                   1
    " у корно " колхоз пасум латик имне куралеш . почела согалын ,
 иканаште латик кашым савырат .
    - вик ! вик ! - имньылан куралме каш дене каяш кычкырат .
    - вик , манам ! йыраҥже ! - пасу мучко шергылтеш .
    шем каш ӱмбалне корак ден чаҥа-влак чоҥештылыт , йылым ,
 шукшым кычалыт .
    - тӱшкан ышташет шкет шогылтмо гай огыл , пашажат ушна ,
    - куралшыжла , Япык ойла .
    - ушнымыжо-можо , шинчатлан такше шуко ыштыме гай коеш ,
 а соналтет гын , шагал . коло кок озанлыклан тынар имне шот мо ? -
 Екман Кори , шӱм коржын , Япыклан вашешта .
    - йора эше ниныштым утарен кертын улына , - куралше-влак
 пожар нерген кутырымашке ушнат .
    имне шагал кодмылан кӧра Омылькан Сепан , сошо агалан лекмеке ,
 первый кечынак талгыдыжым куралаш туныктынеже ыле . орликше кок
 йола веле шогалын , шинчаже тул гай йӱлен , неррожшо оварген ,
 кӧ орландара - тудым йол йымакше темдалаш ямде лийын .
 тыге согылтмыж годымак талгыде плуг ӱмбалан изиш гына йолжым
 пудыртен огыл . туддеч вара Орликым тырмалаш гына кычкаш
 тӱҥальыч чычкыдынак тулен кудалаш толашымыжлан кӧра
 Сепанланак кучыктен пуышт .
 ныл имне дене тырмалыше-влак каныш годым пундышла огыт шинче ,
 тамакым шупшаш да тӱрлымат курыктылаш куралше кашак деке толыт .
    йылгыж кийыше савырыме сӧрем ӱмбалне шемкорак-влакын
 чоҥештылмыштым ончен , Омылькан Сепан мутым лукто :
    - ынде аҥа ӱмбалне муным огыда му , кайык-шамыч ! шкет
 озанлык годым веле ӱдымӧ деч ондак аҥа
 **153**
 ӱмбак муным кышкенна , тыге уржа пырче тугаяк шолдыра ,
 тичмаш кӧрган лиеш , манын шоненна .
    - Сепан изай, тышке , палет , шурным огыл , йытыным ӱдена , -
 Япык тӧрлатыш .
    - тидыжым мый шинчем .
    - палашыже мыланна ойлемыт , но колхозник-влаклан йытӱн огыл ,
 кинде кӱлеш , Екман Кори кидше дене южым руале . - а
 тувыр-йолашлан тымарте кынем ӱден улына ыле , незнай , могай вургем
 дене шочын улына , туге кошташ веле ынже верешт .
    - чараш она код . йытыным эллан пуэна да тудын олмеш ситцым ,
 сатиным налына , - япык мо колмыжым ойла .
    - тудланак сай нуреш ӱдена . ок шоч гын , нӧшмым мемнан деке
 колтат ӱле мо ? очыни , тергеныт .
    - кантонлан планым темаш пу , шочеш ма , ок шоч - умбакыже
 нунылан керек ! - шӱвале Кори .
    - молан тыге ойлет ? йытын деч кугу парышым налына , манеш
 Кости . а тудланже , палет , кӧ ӱдаш темлен ? кантком секретарь
 Садовников .
    - тудо шала мутым ок ойло . Димитрий Авдеевич темлен гын ,
 ӱденак ончена , - Омылькан Сепан йӱкым пуыш .
    - Йора , ӱдена лийже . тудым кӱраш , кылтажым кыраш да шараш ,
 вара , поген налын , мончаш кошташ да тулаш кӱлеш вет . чыла
 тидлан мемнан еҥже сита мо ? шагал огыл вет ӱдыман , - Екман
 Кори шке мутшо деч ок чакне .
    - кӱраш да кырашыже икшыве-влакат полшен кертыт .
    - незнай ... - Кори имньыжым ончал колтыш - чыла кандырам
 луген пытарен . -  едрит-кудрит , тиде имне огыл , товатат !
 - имньым шӱлешт-шӱлешт шудалеш . - канен шогенат ок мошто ,
 ужат , чӱла луген пытарен .  тиде , товат , таче кочкын темын
 огыл , ужар шудым гына кӱта , кушто пурлаш лиеш - ниялтенак кая .
    - шке озаж гаяк , Элексе кугыза гаяк сут , - аҥа ӱмбак
 иквереш канаш шичше-влак Корилан вурсаш полшат .
    - черет дене имньым пӱкшаш шотлан ок тол , ик еҥым поснак
 тиде пашаш шолгалаташ кӱлеш , тунам тудо чыла икгай ончаш тӱҥалеш .
 а кызыт кузе ? - Йорман Япык , сигаркым пӱтырышыла , кидым шаралтыш ,
 **154**
 тамакымат йоктарыш . кӱсен пундаштыже пургед ончыш - уке .
 - пу-ян , Сепан изай , тыйыным, пӱтырен ончем .
    омылькан Сепан изи мешакым тувыр оҥжо гыч луктын шуялтыш .
    - самосадкет виян улмаш , чыла кӧргетым савыралеш ,
 - пич каен кокырымекше , Япык шӱлышым пыкше нале . - кузе
 тыге ыштен моштет ? арака гаяк когарта , а !
    - пакча гыч поген налмеке , коштен мошташ кӱлеш . чыла секретше
 коштымаште ...
    - а кызыт кузе ? - япык имне ончымо нерген шке ойжым шуя . -
 кажне еҥ , черет шумеке , шкенжын имньыжым гына чотрак пукшаш
 толаша , молыжым еҥынлан шотла . манамыс , токат ойленам , лӱмынак
 ик еҥым шогалтыман .
    - мыят мутет дене келшем , Япык шольо . ынде чылажат мемнан ,
 чылажымат шке имнет семынак ончыман , - кумшат келшыш .
    - а кӧ шогалеш ? - нылымшыже йодо .
    - кузе кӧ ? мыйым йодыт гын , мыят шогалам , - Сепан шоктыш .
    - а вот тыйым , Сепан шольо , шогалташыже ала лиеш , ала уке -
 шоналташ кӱлеш .
    - молан ? мом тугайӱм вара мый ыштенам ?
    - монденат ? нелын чучеш гын , тый адак шикшалтат вет . кузе
 куржынат мландым пӱчмӧ годым ? тидым йодашыжат сӧрал огыл да ...
 - кори ӧрмӧ гай лие . - ялыште туге ойлат .
    - кӧ ойла - тудо нимомат ок шинче . палымыда шуэш гын ,
 кузежым-можым каласенат кертам .
    каныше-влак уэш тамакым пӱатырышт . а Омылькан Сепан кынел
 шогале :
    - тушто те лийыда гын , ӧртда лектеш ыле . Йора , Кости лийын ,
 кузе гына вате-влаклан умылтарен огыл : " пагалыме ӱдырамаш-влак !
 - манеш . - молан так арам тынар лӱшкедаже ?
 молан так арам мыланна сырен улыда ? " - кыне нурым ида пӱч ,
 кодыза ! " нуно варгыжыт . " а молан , манеш ,  ш , - тыланда
 кыне нуржо ? " - " тендам чиктен шогалташ ! " - кычкырат вате-влак .
 " мыланна , - манеш , - вынерже вашке ок кӱл лиеш , тыланда тиде
 уто паша веле . вашке ,- манеш , - вынер олмеш сатин тувырым
 чиена , а те шканда ош коленкор дене ургаш тӱҥалыда .
 **155**
 коленкор тувыр ок келше гын , сарапаным чиен шогалыда " .
 а нуно шке мурыштымак мурат : " сарапанлан шымакш огеш келше ! илет
 гынат вынерак кӱлеш , колет гынат кум аршын вынер деч посна ок лий " , -
 маныт " у вынер дене ургымо тувыр-йолаш могырым шуркала , а сатиным
 чиет гын , мамык коклаште улметла чучеш " , - умылтара Кости . но
 вет нунылан тудын мутшо пырдыжыш пурсам кышкыме дене иктак ...
    - тыге ойлымыжым тый шкак колынат ?
    - кузе тыланда каласаш ? - омылькан Сепан тӱкныш , шоягоремжым
 парня дене удырале . - тыге ойлен сонем ... но вате-влак дене толкым
 муат мо ? икте веле гын , эше-эше , а тӱшкан лийыт гын , пропал !
 могай тушто весым колышташ ! лачак шкешт гына лым лийде тототлат .
 мый шӱвальым да - мӧҥгӧ ! суртыштем вуем аҥыртарыше ик ӱдырамаш уло ,
 шонем , сита тудат . тӱргоч сита !
    - йылмет яклака , нигушан ок пиж . вӱд гыч мамыкан комбыла
 нӧрыде лектын моштет , Сепан изай ! - япык верже гыч тарваныш . -
 йомакет сӧрал , да колышташыже ... шукыракат шинчылтна .
    латик имне дене почела шогалын , иканаште латик каш савырна ,
 вара - коло кокыт . кас марте шуско каш йыгыре ӧндалалтын возеш .
    кастене кече , куралше-влак деч шылын йоммыжлан , очыни ,
 вожылешат , шкеж дене пырля кава тӱрымат эҥыж вӱд гай чеверта .
 куралше-влак тудым мланде помышыш ужатымешке нур ӱмбач огыт кай .
    эн почеш Петруш Йыван Пышыр чоҥга гыч пӧртылеш . ял воктене
 шем рокан курал пыштыме нурым ончалешат , шӱмжӧ вургыжяш тӱҥалеш ,
 кокыте шелеш : ик могырым - сай мландыжым пӱчкын налыныт да
 пешак йӧслын чучеш , вес могырым - " йора эше колкозыш пурен омыл ,
 юмо уратен , тынар имньышт дене шудо солаш тӱҥалмешкат курал-ӱден
 огыт сукто " манын , шкенжым лыпландара .
    - уке , колкоз иланен ок шу , садак вождымо пушеҥгыла кавыска ,
    - йӱкынак пелешта .
           *  *  *
    колхоз вуйлатыше Ямаев , мардеж гай писе Орликым кушкыжын ,
 кантоныш , Кугунурыш , кудалеш .
    " лач Первый май кечын ... лач митинг годым ... -
 **156**
 Кости , пожар нерген шонкалышыжла , мотор шошо пӱртӱсымат , кайык
 мурымат огеш кол . - тиде таклан огӱл ... " пожар деч вара Талман
 ялсоветыш следователь тольо . чыла йодышто , возгалыш , но кузе
 тул пижын - раш нимомат пален ыш керт . пытартышлан ялсоветыш
 Костим ӱжыктен да тудлан , колхоз вуйлатыше семын , чотак шокшым
 пуэн коден :
    - пожар , - манын тудо , - тыланет верч лийын . митингыш
 кайымыда годым имне вӱтам оролаш еҥым кодыман ыле , а тый
 колхозышто нимогай дежурствым ыштен отыл . так што , тыште моло
 огыл , тый титакан улат , тыланет отвечаяш перна .
 а ялсовет вуйлатышылан Ямаев нерген тиддечат кочо мутым каласен :
    - неужели колхозым вуйлаташ илалшырак , шотанрак вес еҥым
 муын кертын огыдал ?
    " кӧ кожарым ыштен ? ала колхозыш пурыдымо кокла гыч иктаж
 еҥ ? Петруш Йыван эре колхоз ваштареш ойла . ала тудо ? уке ,
 уке !  эше кӧ ? .." - Кости шоненат шотым ок му .
    талман ялсоветыш кантком секретарь Димитрий Авдеевич
 Садовниковат толын кайыш . тудо следователь семын Ямаевым ӱжыктен
 огыл , шкежат , Танаксолаш колхоз вуйлатыше деке толын чыла ончен
 кошто .
    - Константин Михайлыч ужат , колхоз ваштареш кузе толашат ?
 тиде , палет , мо тыгай ? тиде - класс кучедалмаш ! класс
 тушман я чоялык дене , я орышо янлык гай койышыж дене колхоз
 ыштыме ваштареш моткоч чот согалын , илаш-колаш манме семын
 кучедалеш , - умылтарен кантком секретарь . - шекланыза ,
 эше иктаж-мом весым ыштен кертыт . моткоч бдительный лийза ! ме ,
 большевик-влак , класс тушман деч лӱдын шинчышаш онал . нуно шке
 мемнана деч лӱдыт , садлан тӱрлӧ осалым солып , нигӧн шинчаш перныде ,
 ыштен толашат . эше ик гана шижтарем : вуйдам ида саке . пожар годым
 колхозын мо пытен - тидлан государство оксам тӱла , моло сот денат
 полшаш тӱҥалына . чӱчкыдынрак канткомыш пуро , ит аптыране .
    следоватльын мутшо деч вара Кости нимом ышташ ӧрын ыле ,
 Дмитрий Авдеевич гына , марий манмыла , чоным пуэн коден .
    кудалеш кызыт тудо кантоныш кугу сомыл дене нимо шотым ок
 му гын пура Дмитрий Авдеевич деке .
 **157**
    кызыт - шошо ага паша , кажне кече шортньӧ гай шерге . арам
 огыл калык ойла : ик шошо кече идалыкым пукша . писын курал-ӱдаш
 кӱлеш . а имне шагал . ок сите .
    кугунурышто Ямаев эн ондак колхоз ушем конторыш пурыш .
    - вуйлатышыже уке мо ? - саламлалтмеке , йодо .
    - командировкыш каен , - вашештыш шершот паҥгам мурыктылшо
 вичкыж кужу кап-кылан марий . - молан кӱлеш ыле ?
    - имне мыланна кӱлеш . кызытак . теве тыге , - Кости парняж
 дене шӱйжым йыгалтен ончыктыш . - уке гын , колхозна шалана .
    - огеш шалане . теве тракторым колтена , - нерешыже шинчалыкым
 кушкыжыктышо саде марий шершотым шӱкале .
    - тарактор толмеш вует чалемеш .
    - йоҥылыш ойлет , Ямаев . совет власть ок ондале . тений
 огыл гын , вес ийын колтена , - шинчалыкшым я кидышкыже куча , я ӱстел
 ӱмбаке пышта .
    - но кызыт шошо агажым мо дене курал-ӱдыман ?
    - ме тыште нимат она пале , шонет ? пожар нерген чыла документет
 теве тыште , - ӱстелым пургедаш тӱҥале .
    " молан эшеат банкыш колтен огытыл ? " - костин шонымыжым
 пуйто тудо палыш .
    - ит ойгыро , оксам шагал огыл налыда .
    - окса дене куралашыже ок лий вет .
    - оксат лийже - имньым ужалыше лектеш . теве иктаж чыган кашак
 толын суыт , ынде теле огыл , - шинчалыкшым ӱстел ӱмбач налын ,
 пӧрдыктылаш тӱҥале . - нунын дечын шулдынрак налын кертат .
    " чыган толмым вучен шинчет гын , курал-ӱдыде кодат . полшымо
 олмеш , тиде керемет мыйым игылтеш веле . тудын дене садак шотым
 муаш ок лий " , - Кости пырдыж воктен кечыше телефоным пӱтырале :
    - алло ! алло ! почта ! канткомым йодам . да , Дмитрий
 Авдеевичым ...
    - слушай , - шершот паҥгам мурыктылшо марийын койышыжо кенета
 вашталте , - пожар нерген документым эрлак банкыш колтена .
 молан эрла ? тачак ! не беспокойся , - сайын кояш тырша .
    Кости кантком секретарьлан , лӱдде-вожылде , чӱла
 **158**
 радамлен пуыш , нимомат ыш шылте . Дмитрий Авдеевич Ямаевым шкеж
 деке ӱжӧ .
    кугунурыш толмыжо арам ыш лий : " у корно " колхозлан кантонысо
 учрежденийла гыч ныл-вич имньым шошо ага эртымеш колташ сорышт .
    варажым больницыш пурен лекте . туштат сай уверым нале :
    - эргым кеч изишак колхоз илышым ужмем шуэш , - ойлен тӧрланаш
 тӱҥалше аваже . - пашатым сайын вораҥдаре . адак шкендым переге .
 мый вет йӱд-кече тыйым шонем .
    - авий , мый ынде пасу покшелне шкет коштшо кӱтӱчӧ рвезе омыл ,
 ит ойгыро . тӱшкан улына , - Кости аважым лыпландарен . - тый
 шке вашкерак парем . чыла сай лиеш .
    ямаев мӧҥгыжӧ чоҥештен кӱзышӧ турий гай нӧлталтше кумылын
 пӧртылеш . уло чон куанен йырваш онча , йырваш колыштеш . могай
 сай шошо кечын пасушто ! йырым-йыр : мур ӱмбалнат , чашкерыштат ,
 Талман эҥер ӱмбалнат - койын-койдымын муро йӱк шокта . кайык огыл ,
 илыш туге мура ! у илыш !
    "имне вӱталанат оксам пуат . ямде пырням налмешке , шкен руаш гын ,
 у вӱта мош логалеш ? - ямаев имне ӱмбалне тӱрлымат ушыж дене
 вискала , ончыкылык илышым шонкала . - чодырак шукырак  ямдылаш
 гын лудмо пӧртымат , йоча ясльымат чоҥаш лиеш ... "
    такше шкаланжат монча гай суртшо олмеш у пӧртым ышташ кӱлеш ыле ,
 но кызыт тудо шкеж нерген ок шоно .
   "колхозыш шукырак озанлыкым , уло ялым пурташ кӱлеш , тунам
 чылажымат ыштен кертына . кумда пасӱш трактор толеш . машниа пашам
 куштылемда . колхозник-влакын киндышт клат тич лиеш , улан илаш
 тӱҥалыт . йолыштышт кызытсе семын йыдал огыл , а кем але ката ,
 ӱмбалнышт вынер огыл а сатин але сукна вургем лиеш . суртышт кок-кум
 окнан огыл , а куд окнан , волгыдо да йоҥгыдо лиеш . ӱремыште , ял
 покшелне , кугу клуб . радио ден музыка йоҥга . столовыйымат ыштат
 ыле . кастене керосин лампе огыл , а Ильичын тулжо чӱкталтеш .
 тунам пошкудыжо-влак ылыжыт ыке . уле , колхоз ок пыте ! ме сеҥена .
 мыланна государство , ужат , кызытат кузе чот полша , мыняр оксам пуа ! "
 **159**
    Костим изиж годым икана аваже оксам араш Элексе кугыза деке
 колтен : " кай , - манын , шинчал налаш витле кок ыр веле кӱлеш .
 тудын уло , мемнан семын кӱсеныштыже мардеж ок шӱшкӧ . ала пуа " .
    кости окса йодаш поян кугыза дек кайыш , тудыжо кум латшымыраш
 тойым кучыктышат , шӱдыш :
    - эрла леведыш ӱмбач лумым куаш тол . эше пум йыгаш , шелышташ ,
 нумалаш полшет . тиде пуымо оксажым вольык кӱтыметлан шотлена , - мане .
    оксамат пӧртылташ логалын , эше ӱмбачынже пашам ыштыктен .
    - сита , нултеныт тиде марте . ынде ме кул она ул ! - йӱкынак
 ямаев пелешта.
    тыге шонкален , Епи кӱвар декат толын шуо .
    Епи - Элексе кугызанак тошто ватыж деч кодшо эргыже улмаш .
 граждан сар жапыште  шылын ,  Пышыр чодыраште илен , дезертир лийын .
 тудо ийын  кӱсотышто кугу тиште кумалтышым ыштеныт дс тушко сокта
 кочкаш шылын коштшо Епиат миен , маныт . дезертирын кӱсотышто улмыж
 нерген увер милицийыш пурен . юватылде , тышак авыреныт да кученыт .
    Епи шинчавӱд йӧре тунам тыге мурен коден , маныт :
          " кушто-кушто ? " - йодыда гын ,
          пышыр чодыра покшелне .
          - мом тоҥедын малышыч ?
          - мӧдӧ вӱйым тоҥед малышым .
          - мо дене шӱргетым мушкыч ?
          - эр лупс дене мушкым .
          - мо дене шӱргетым ӱштыч ?
          - ваштар лышташ дене ӱштым .
          " мо дене мӧҥгӧ толат ? " - маньыч .
          шем агытан шижтарыме дене .
    - пычалет кушто ? - милиционер йодын .
    - кӱвар йымак шылтенам , - шойыштын Епи .
    кӱвар деке толын шумеке , келге корем йымак тӧрштен утлынеже
    улмаш . куржмыж годым милиционерын пуляже тудым верешыжак пыштен ...
    тиддеч вара коремжат , кӱваржат Епин лӱмжым нумалеш .
    " Епи корем ... Епи кӱвар ... вашталташ кӱлеш , вес семын лийже " , -
 шона корныеҥ .
    - фу ! - Кости кугун шӱлалта , корем лакыште кушкын шогалше
 кияк шудыш шӱвалеш . - мо тыгай ? эре поян тукым гына ушышто пачемышла
 пӧрдеш , -
 **160**
 кӱвар эртымеке , талгыдыжым шӧрмычкыл мучаш дене лупшал колта .
    тиде жапыште корем йымач , пӱчмӧ йытыран пычалым кучен ,
 кугорныш еҥ лекте , имне ӱмбалне кудалше  Кости ӱмбак виктыш .
 лӱйымӧ йӱк пылыш чорам кучкедшашла шергылт кайыш ...
                            2
    шукерте ожно Пышыр чодыра Танаксола тӱрыштак улмаш .
 кызыт ял мучаште ик-кок пушеҥге шога , верын-верын пасу
 покшелнат шкет пӱнчым але кожым ужаш лиеш .
    поян ден йорло кокласе тӧрсыр илыш деч лӱдын кораҥшыла ,
 Pышыр чодырат курым гыч курым марте койынак ял деч умбаке
 торлен .
    тыште ынде Илюш шылын коштеш . южо вере шыгыр пушеҥге
 кокла гыч кечыйолжат мландыш волен ок шу , укш лоҥгашак
 пижын кодеш . тыгай верыште мланде ӱмбалнат шудо олмеш
 регенче гына кушкеш , пушеҥге тӱҥат мокаҥеш , чал пондашым сака .
    тыгай улак шыгыр вер Османовым шке помышешыже шылтен ,
 ашна , еҥ шинча деч арала .
    пышыр - кугу чодыра .кушто йомын коштеш туддеке толшаш
 ик еҥ ? молан эшеат уке ? ала колеш манын , Илыш муралта :
          " кушто-кушто ? йодыда гын ,
          пышыр чодыра покшелне ...
    тиде - Епи изажын мурыжо , семжат тошто годсак .
 " мыламат изамын корныжымак тошкаш пӱрен улмаш " , - мурен
 чарнымек , кок гана почела шӱшкалтыме йӱкым колеш . илюшат ,
 кок парняжым йылме йымаке чыкен , тудын семынак вашмутым пуыш .
    йолташыжым вашлияш чодыра тӱрыш лишеммыж годым ондак кугу
 пушеҥге шеҥгер шылын шогале да толшо еҥым вуй гыч тӱҥалын
 йолыш шумеш ик жап шымлен ончыш . эскерыде ок лий , вет кызыт
 тудо янлык гай коштеш , садлан рывыж гай чоя , пире гай писе ,
 маска гай патыр лийман .
    - мый тыйым шаҥгысек вучем , - какши кужу капкылан еҥлан
 Илюш кидшым шуялтыш .
    тиде толшо еҥже - кантонышто , колхоз ушемыште , пашам ыштыше
 Азиев Андрей Николаевич .
 **161**
    шыгыр чашкер гоч Османов шке унажым юалге южан , шӱйшӧ лышташан
 да кочкаш йӧрдымӧ поҥго пушан келге коремыш волтыш .
    - тетла умбак она кай , - Азиев браунингым пыштыме кӱсенышкыже
 кидым уэш шуралтыш .
    - молан ? молышт тушто вучат .
    - мынярын улыда ?
    - кумытын .
    - шагал . пеш шагал .
    - муына эше . нунын дене палымым ыштынем ыле .
    - мый тыйым шинчем , тый - мыйым . сита тидат .
 уто шинча , уто пылыш , уто умша мыланем ок кӱл .
 тидым тый эре шарне . ынде ыштышаш паша нерген . мый иктаж кок арня ом
 лий , командировкыш каем . мом ышташ тӱҥалыда тиде жапыште ?
 пытараш кӱлеш первыяк активист кашакым . кӧ колхозым ыштен , тудым
 корно ӱмбач кораҥдыман , - Азиев , кидым кӱсенже гыч луктын ,
 лупшал-тӱен , умылтараш тӱҥале . -чылаштым пытарыман . пушташ
 кӱлеш - пушт , тул дене пытараш кӱлеш - йӱлалте . нимом , нигӧм
 ида чамане !
    - мемнан нуно чаманен огытыл , меат она чамане ! - илюш пӱйжым
 шодыр-п пурльо .
    - икманаш , кӧ кидыш логалеш , иктымат так ида колто .
    - тидыжым мом ойлаш ! ..
    - кок арня гыч рушарнян . османов , тый денет тиде верешак
 уэш вашлийына . могай паша ыштымыдам чыла мыланем каласет .
 ӱмылышыч ?
    - поньыл .
    - вот тыге . колхоз садак пыта . калык тыге шыгыремдымым ок чыте
 ваштареш шогалеш . мемнан еҥ-влак уло эл мучко улыт , калыкым
 кынелташ ямдылат . пеш палынет гын , самый рӱдӧ партийыштат
 икгайлык уке . а вес эллаште гын , пудыранчык тарванымын
 веле вучат . шуэш тудо жап, вашке шуэш . меат яра шинчышаш , мален
 кийышаш онал . колхозын шӱльӧ озымжым ужын улыда ?

 118 **77**
 ( Арсий Волков )
 каче-влак
 повесть
 ойлымаш
                  шымше глава
    мемнан ялыш толшо варч ӱдыр мотор веле огыл , пашаланат моткоч
 тале улмаш . Людмила черле-влакым эмлыме верыште вучен ок шинче :
 изи чемоданышкыже эмлыме арверым опта да эр ӱжара денак бригадылашке
 кая , кече мучко иктаж кок-кум ялыш шуэш .
    черле-влак деке коштмо дене пырля враж едыр колхозник-влакын
 суртыштым , паша ыштыме верыштым шымлен савырныш , конный двор
 ден ферма-влакым терген лекте , вара колхозышто тазалык аралыме пашам
 **78**
 вияҥден колтымо нерген йодышым правленийыште каҥашаш шындыш .
    заседанийым кугарнян кастене погышт .
    врач ӱдырын докладше лиеш манмым колын , правлений пӧртыш
 бригадыла гыч актив гына огыл а моло колхозник-влакат погынаш тыҥальыч .
 утларакше - мемнан ял гыч . теве шоҥго Выльымон ден куважат
 умшашкышт кугу чылымым пурлын нушкын тольыч . вообще , мемнан
 ялыште шоҥго-влак погынымашлашке кошташ пеш йӧратат . теве кызытат
 иктаж шым пондаш коҥга воктен шинчылтеш . нунын коклаште Вӧдыр
 Йыванат коеш .
    уремыште гармонь йӱк - рвезе , ӱдыр-влак тӱшкан мурен толыт .
    мемнан ялыште счетовод Макси эн тале гармонистлан шотлалтеш .
 тудо кушто гын , тушто - эре ӱдыр , рвезе-влак ! макси шке йырже
 молодежьым чумырен мошта ! садлан тудым эртак комсорглан сайлат .
    правлений окна йымалне куштымо муро сем шрегылташ тӱҥале .
 макси у двухрядкыж дене ӱдыр , каче-влакым веселитлыкта .
          ӱдыр-шамыч , каче-шамыч ,
          веселан ме илена .
          шочмо ялым тӱзаташ
          пеледыш гай кушкына .
    куштымо сем лыкын-лукын эҥер вӱдла йоргыкта . рвезе , ӱдыр-влак ,
 лудыш мурым мурен , комбыла ийын каят , вара рӱжге тавалтен колтат .
    молгунам пеш кужун рошткат ыле . таче погынымашлан кӧра изишак
 кушталтен нальыч да пӧртышкӧ пурышт .
    еҥ-влак погынат да погынат .
    заседанийым молгынамсе семын председательын кабинетыштыже огыл , а
 бухгалтер-влакын шинчыме кугу пӧлемеш эртараш лийме гынат , вер
 чылалан ситышашлык огыл . садлан кӧ кушко мошта , тушан верым айлаш
 тӱҥале : кӧ орнаш , кӧ омса лондемыш , а южышт ошын мушкын шындыме
 кӱвар ӱмбакак узбекла йолым тыртыктен шинчаш ваҥат .
    мый бригадир семын ӱстел деран верланышым . врач ӱдыр ӱстел
 коклаште , председатель пелен , кагаз-влакым ончышт шинча . вес
 велне - агроном Матвеев . Людмилан чурийже таче ала-мо
 шупшылалтмыла коеш . ӱдыр
 **79**
 тургыжлана докан . мыскара огыл - тынар калык тудым колышташ погынен .
 мый , Людмилан кумылжым нолташ манын , ӱмбакыже веселан ончалаш
 тыршем . коклан тудат мыйым ончалеш . шинчана вашлийме годым мый
 тудлан ит ӧр маншыла кумалтем . врач ӱдыр чеверген кая да шинчажым
 ӱлыкӧ ышта .
    ӱстелын вес мучаштыже Тимошка шинчылтеш . ӱмбалныже кӱрен шевиот
 дене ургыктымо у костюм . шӱйышкыжӧ галстук олмеш олача порсын шарфым
 пӱтырен шынден . упшӧ костюмжо гаяк кӱрен , тул волгыдышто моткоч
 йылгыжеш : ӱйым шӱрен ала-мо . чӱчкыдынак , кӱсенже гыч ош носовикым
 луктын , саҥгажым ӱштылалеш . врач ӱдыр ончылно пеш культурный еҥла
 койын шинчаш тӧча . " эй , айдеме , - шоналтышым , - тептерет уке
 гын , кеч-мыняр культурный еҥла кой , садыгак летешка веле улат ! "
    Семынем Тимошкам воштыл шинчылтмем годым пурла шӱргывылышемлан
 шокшын-шокшын чучаш тӱҥале : ала-кӧ ӧрдыж гыч мыйым тура ончен шинча .
 мый кудывече окна велке ончальым : ойганыше кок кугу йыргешке
 шинчам вашлийым - Орина ! содор тупынь савырнышым . мыйым ончен
 шинчылтеш , тожо верымат муын ! мемнан келшен илымына нерген ялыште
 ынде пешыжак ойлымо гыч ок шокто ! авам дене строгын кутырымем
 яраш каен огыл , Оринам шешке манын коштмыжым ынде чарнен .
    Оринан ончен шинчылтмыжым врач ӱдыр ужын огыл гын , йӧра ...
 уке , коеш , Людмила мемнан велыш ок ончо , а колхозник-влак
 дене пеш мутлана .
    мемнан-влак у еҥлан тӱрлӧ йодышым пуэдаш путырак йӧратат .
 район гыч инструктор але ола гыч иктажмогай уполномоченный толын
 лектеш гын , чыте веле ! шоҥгырак-влак тудым садыгак иктаж-кушан
 да авырен шуктат . толшо еҥ ӱмбаке йодыш-влак пурсала велаш тӱҥалыт :
 элыштына мо ышталтеш , вес кугыжаныште кузе илат , наука ден
 техникыште могай у увер уло - чылажымат йодышт пытарат . южо
 толшо куштылгырак йодышлан вашмутым пуа да вара кидшым рӱзаш
 тӱҥалеш : " чыла палашлан мый , манеш , телеграфный агентсво
 омыл , мый улыжат шолдыра тӱкан вольык дене случной кампанийым
 эртараш гына толынам ! " но мемнан-влак деч тыге манмет дене
 утлен кертам , шонет ? уке ! садыгак кутырыктат . ойлашет ялтак
 нимат уке гын , автобиографиетым да каласкален пуаш йодыт .
 **80**
    врач ӱдырат тиде пуламыр деч ыш утло . шоҥго-влак тудланат
 икмыняр йодышым пуэн шуктышт .
    Людмила Америкыште илыше негр-влак нерген да Кубышто у
 кугу индустрийым ыштыме нерген кӱчыкын умылтарыш .
    вара Вӧдыр Йыван ончыко лекте .
    - каласыза , - манеш , - пелшыр йолташ , мыняр ий гыч айдеме
 шӱдырышкӧ чоҥештылаш тӱҥалеш ?
    чыланат шу-у-у воштыл колтышт .
    Вӧдыр Йыван тидын нерген ынде первый гана огыл йодеш . мемнан
 ялыш кӧ ок тол , чылаланат ик йодышымак пуа . тудлан искусственный
 спутник ден космический корабль-влак нерген ыштыме лекций годым
 планет гыч планетыш чоҥешташ лийме нерген сайынак умылтареныт улнеже .
 но уке , шоҥгым нимо денат чарен от керт кажне вашлийме у еҥ деч
 тидын нерген йодынак йодеш . Людмилаланат тиде йодышыжымак пуыш .
    колхозник-влак тудым пӱшкылыт .
    - Йыван кугызай , - маныт , - молан тыланет шӱдырыш чоҥештылмыже
 кӱлеш ? тый тушкат печке дене вӱдым шупшыктынет огыл ?
    шоҥго мыскаралан ок сыре , еҥ шинчашке туран гына онча .
    - мом оҥырешледа ? мый вет тендан верчынак тыршем !
    - мемнан верч ?
    - шӱдырыш чоҥештылаш тӱҥалыт гын , теак , ия тӱшка , кужу
 ӱмыран лийыда !
    - кузе кужу ӱмыран ? - воштылмо йӱк ик жаплан шыпланыш .
    - тугак ! - манеш Вӧдыр Йыван . - шӱдырыш чоҥештен кертше
 машинам ыштен шуктат гын , айдемын илышыжым кужемдашат иктаж-могай
 да йоҥым шонен муыт . моланже - шӱдырышкӧ миен шуашлан ик-кок
 кече огыл , а шӱдӧ идалык чоҥешташ кӱлеш , маныт . вот мо ! 50-60
 ийым илымет дене тыгай торашке миен шуам , шонет ? от шу , небось !
 пел корнешак кавыскет . садлан айдемын ӱмыржым кужемдашлан тӱрлӧ
 йӧным кычалаш пижыт . тиде поро пашалан нимомат чаманаш огыт
 тӱҥал , чыла оксам пыштат , но айдемым кужу ӱмыраным ыштатак .
 йӧным шонен муыт , небось ! ракета манметым чоҥен моштат гын ,
 еҥын илышыжымат кужемдат . айдеме 200 ийым илаш тӱҥалеш .
    вӱдым шупшыктышо кугыза , ман ужат , мо нерген
 **81**
 шонкала улмаш . таче чыла почын пуыш . тудын ойлымаштыже ала-мо
 чынжат улмыла чучеш . шоҥгын тыгай волгыдо шонымашыжым колмеке ,
 тудым койдараш ваҥен шинчыше-влак тунамак йымышт . ик кува гына
 ыш чыте .
    - ех , шоҥго летешка ! кок шӱдӧ ийымак илынежыс ! ыштале .
    - а молан илаш огыл ! ош тӱняште тӱжем ийым илашат айдеме ок
 кульым ! теве коммунизм манмет лийын шужо-ян ! - манеш Вӧдыр Йыван .
    врач ӱдыр шоҥгылан космосыш чоҥештыме нерген умылтараш тыҥале .
    тудлан мемнан рвезе-влакат полшат . арам огыл лекцийым колыштыныт .
    - ит ойгыро , - маныт , - кугызай ! мланде йыр космический
 корабльым колтенна , тылзышкат вымпелым намиен шуктен улына ,
 вашке шӱдырышкат чоҥештылаш тӱҥалына ! мемнан элын вийже чылалан
 сита .  айдемат кужу ӱмыран лиеш !
    врач ӱдыр деч кушеч улмыж нерген , могай олаште тунеммыж нерген
 йодыч .
    Людмила шкеже Звенигово вел . врачлан Озаҥ оласе медицинский
 институтышто тунемын .
    мыйын шинчамлан кенета коҥга воктен шинчылтше Выльымон кугыза
 логале . шоҥго сур пондашыжым пешак чывыштылеш . а шинчаже туге
 йӱла , пуйто пырыс колям ужын .
    " выльымон веле йодышым пуэдылаш ынже тӱҥал ыле , - шонем ,
 - вара паша лиеш ! тудо еҥ дене лаштке кутырен ок мошто  эртак
 пӱшкыл пуаш веле ваҥа . кеч район гыч , кец ола гыч толшо лийже -
 тудлан садиктак . тудо нигӧ дечат ӧрын , вожыл ок шого , кеч-могай
 начальникымат нӱшкӧ сорла дене шулмылак пӱчкеш " .
    ончо : шогалешак вет , шайтан кугыза . чынак ! Выльымон
 кугыза , шып лиймым вучен шуктыдеак , верже гыч кынел шогале .
    - мыйынат ик йодыш уло , - тӱҥале тудо , кидше дене тугак
 товаҥалтше сур пондашыжым чӱвыштылеш . а чоя шинчаштыже ужаргын-
 кандын койшо тул чӱчка .
    тиде ганалан Выльымон мом шонен луктын гын ? чыланат шып лийыч .
    - палыме шуэш , пелшыр йолташ , - тӱҥале Выльымон . - те ола
 гыч мемнан деке шке кумылын толын улыда але тендам приказ дене колтеныт ?
    - шке кумылем дене , - вашештыш Людмила .
 **82**
    - чынже денак ялыште пашам ыштымыда шуын але ик жаплан веле ? -
    Выльымон кугыза ок чарне .
    чыла вел гычат Вильымон ӱмбаке кычкыраш тӱҥальыч .
    - мом , - маныт , - ӱдыр ен деке пижынат !
    - намысетше уло , уке ? !
    - так пышткойын шогылтеш вет !
    агроном Матвеев кынел шогале . тудо колхозышто партийный
 организацийын секретарьже .
    - йолташ -влак ! Людмила Ивановнан толмыж нерген мый тыланда
 рашемдем , - мане Матвеев . - колхозышто эмлыме верым почмо шотышто
 ме Егор Пантелеич дене районыш миен улына ыле . паледа : тенийлан
 мемнан деке акушеркым гына колтынешт ыле . Людмила Ивановнам
 райцентрыште пашам ышташ кодаш тӧченыт . но тудо , мемнан дене
 эмлыме вер почмым колын , вигак колхозышкына колташ йодаш тӱҥале .
 Людмила Ивановна ялыш  пашам ышташ шке кумылжо дене толын !
    - пеш йӧра , пеш йора , ӱдырем , кресаньык еҥ деч тупынь от
 савырне . а южо вет олашке кая да шочмо ялжымат монда ! - Выльымон
 кува врач ӱдырым мокта .
    - кувай , агрономлан ойлашыже ида мешае ! - маныт .
    Выльымон кува шып лийме олмеш ылыж гына кайыш .
    - а мо ? чын огыл мо ? южым ялышке пешак кондет ! теве шке
 уныкамак олаште кугу школым тунем пытарен да колхозыш нержым
 ончыкташат лӱдеш ! шке ача-аважымат монден ! кочаж-куваж декат унала
 толын ок кай . вара тиде икшыве мо ?
    выльымон кувам пыкше лыпландарышт .
    - эше йодышда уло ? - Матвеев Выльымон кугыза велыш савырныш .
    - тура ойлымемлан нелеш ида нал , пелшыр йолташ ! - эркын
 пелештыш Выльымон кугыза да верышкыже ӱҥышын шинче .
    первый гана шоҥгын чурийже вожылмо дене чевергыш .
    - тӱҥалына , йолташ-влак ? - Егор Пантелеич карандаш дене
 графиным чиҥ-чиҥ-чин пералтыш .
    - мом тӱҥалат ? заседаний шаҥгысек кая ! - востылалын вашешта
 Матвеев . - Иван Федорович тӱҥал пуэн !
    - тудо кертеш !
 **83**
    - ну мо ? тӱҥалын гын , тӱҥалын лийже . мо нерген кутытышашым
 чыланат паледа : ме таче тазалык аралыме пашам вияҥден колтымо нерген
 каҥашен налшаш улына . + иван Федоровичын манмыла , кузерак айдемым
 кужу ӱмыраным ышташ ?
    - правильне ! - ыштале веселаҥше Вӧдыр Йыван .
    - мут мемнан пагалыме врачна Людмила Ивновна Смирнова йолташлан
 пуалтеш .
    возымо кагаз-влакшым иктыш чумыралын , Людмила шогале .
    пӧлемыште тугай шып лие , уремыште водовычыраҥгын чоҥештен кайымат
 шокта .
    Людмила , кагазышкыже ончалын , чытырналтше йӱк дене эркын тӱҥале .
    - йолташ-влак , партий ден правительствын тыршымыштлан кӧра колхоз
 ялын илышыже ий гын ийыш саемын толеш . тидым те шкендан артельын
 пашаж гычак сайын ужыда . колхозыштыда машина парк , ферма-влак
 ешаралтыныт . тений эмлыме верым почмо . икманаш , озанлыкда койын
 кӱшкӧ нӧлталтеш . те кинде лектыш денат , вольык ончымо паша денат
 изи огыл сеҥымашыш шуын улыда . артельым озанлыкше нӧлталалтме дене
 колхозникын илышыжат кечын улаҥ толеш .
    - ойлаш уке , йытыра киндым кочкына ! - калык кокла гыч Шор
 Микалын йӱкшӧ шоктыш .
    - кузе йытыра киндым ? - врач ӱдыр ыш умыло .
    - ожно , укеан жап годым , кинде руашыш пареҥгым да монь оптена ыле ,
 а кызыт йытыра ложаш денак киндым пыштена ! - умылтарыш Микалын
 ватыже Серепиня .
    - тиде пеш сай ! манеш Людмила , йӱкшӧ койын пеҥгыдемеш . ынде
 кагазышкыжат ончымым чарныш . - колхозникын илышыжым вораҥдарышаш
 верч мыланна умбакыжат лым лийдеак кучедалман . но ик улан илышым
 чоҥымо дене гына лыпланаш лиеш мо ? теве кугызайна айдемын ӱмыр
 кужемдымым вуча . илен-толын ,мутат уке , илышым шуйымо проблема
 решитлыме лиеш . но ик эмлан гына ӱшанаш лиеш мо ? уке , йолташ-
 влак ! айдеме шкежат шке тазалыкшым пеҥгыдемдышаш верч чот
 тыршышаш . айдемын сай йолташыжлан арака ден тамак огыл , а спорт ,
 шкем арун кучымаш лийже ! тунам веле тудо шке элжылан утларак
 пайдам конда . вет таза еҥын илышыжат весела . паша лектышыжат
 кӱшнӧ . таза еҥын ӱмыржат кужу . таклан огыл " тазалык -
 эн кугу поянлык " манеш калык .
 **84**
    - пеш чыным ойлет , ӱдырем , тазалык шӧртньӧ дечат шерге ! -
 Выльымон кува врач ӱдырлан полша лиеш .
    - тазалыкым нимогай окса денат от нал ! - ышталеш Вӧдыр Йыван .
    - калыкын тазалыкше верч , тудын весела чонжо верч мыланна лийже
 манынак тыршаш кӱлеш !
    - кӱлеш улде мо , пеш кӱлеш ! - шокта шеҥгеч .
    мутшым лугыч ыштен пелештат гынат , Людмила ок путаялт ,
 нунылан вашмутым пуымо гай роштге умбаке ойла .
    - еҥ ик кинде дене гына ок иле . айдемын тазалыкше , тудын
 весела кумылжо паша ыштыме условий гыч , мӧҥгысӧ илышыж гыч да
 шкем арун кучымаш гыч иктешлалт толеш . ик мут дене каласаш гын ,
 культура кӱлеш . культура мыняр кӱшнӧ , айдеме шкежат тунар
 кӱшнӧ шога . руш кугу писатель Антон Павлович Чехов тыге возен :
 айдемын , манын , чылажат мотор лийшаш, тӱжвал тӱсшат , чиен коштмо
 вургемжат , кӧргӧ шонымашыжат . а ме ешарена : сурт-кӧргыжат ,
 паша ыштыме вержат ... кузерак вара культура шотышто " спартак "
 колхозышто паша кая ? нелеш налыда гынат , вик каласаш логалеш :
 томам , йолташ-влак ! ом ойло : клубым чаплым ыштен улыда . но
 ик клуб дене веле ялын культурыжым нӧлташ лиеш мо ? а кушто йоча
 учреждений ? мыняр шочшан ӱдырамаш пашаш лектын ок керт : икшывым
 нигӧ дене кодаш . неужели йоча ясльым почаш колхозын вийже ок шуто ?
 моло артельлаште йӧным муытыс .
    врач ӱдырын мутшо ӱдырамаш-влакым ылыжтарыш .
    - мемнан правлений член-влакын изи шочшышт уке , садлан огыт
 кожгане ! - шыдын кычкырале Романын ватыже .
    - председатель йолташ , кеч кеҥеж жаплан да ясльым почаш
 кӱлеш , а то чонышкак витен ! - вес вел гыч шокта .
    - пӧръеҥ-влак , теже мом умшаш вӱдым подылын улыда ! - чарга
 йӱк дене кычкырале Серепиня . - тыланда садиктак ужат , те шепка
 воктен ода шинче .
    - чын ! чын ! ясльым почаш кӱлеш ! поча-аш ! - поръеҥ-влакат
 йӱкым луктыч .
    - эше огыт поч гын , йочанам кажне ердене правленийыш конден
 кодаш тыҥалына , тек шке ончышт ! - Серепиня правлений член-влаклан
 шыдын кычкырале .
 **85**
    - Егор Пантелеич , колыда , калык мом ойла ? - - председательым
 вачыж гыч Матвеев тӱкалтыш . - йоча ясльым почмо шотышто жапым
 шуйкалыде решитлаш кӱлеш .
    - пеш кӱлеш да , але ясле пӧртшым ыштен пытарыме огылыс , -
 умылтара председатель .
    - ясльылан эмлыме вер пӧртын вес шулдыржым кучылташ ок лий мо ?
 вер тудо кызыт яра , - врач ӱдыр ойым пуыш .
    - тудо пӧлемыш правлений гыч радиоузелым кусараш шонена .
    ӱдырамаш-влак лӱшкаш тӱҥальыч .
    - чондымылан вер уло , а чонанлан уке !
    - радиоузел туркалта !
    - чын , чын !
    - йӧра , йӧра , вате-влак , шыпланыза ! йодмыдам шуктена ! - мане
 Егор Пантелеич , лишыл кечылаштак ясльым почаш мутым пуыш .
    Людмила умбакыже ойла :
    - Паша ӱштыме верыштат культура але шагал , йолташ-влак ! мый
 теҥгече фермыдам ончен лектым . ушкал типовой вӱташте шога .
 чыла вере йытыра , ончен куанет ! вик пале : вольык ончышо-влак чот
 тыршат . а вот нунын нерген тыршымаш але шагал коеш . мый ферма
 пӧртыш пурышым гын , ӧрын кайышым . доярка-влакын пӧлемышт изи ,
 шыгыр , коҥга шикшеш . ӱдыр-влак шӧр лектышым кугемдаш тыршат . теве
 Борисова Орина суткаште кажне ушкал деч 25 литр дене шӧрым лӱшташ
 тӱҥалын . а ме нунылан могай условийым ыштен улына ? эсогыл доярка-
 влакын халатыштат вашталташ уке . аптечка нерген омат ойло , тудо
 лийынжат огыл .
    - мо , халат налаш оксам пуымо ыльыс ! - Егор Пантелеич чеверген
 кынел шогале . - ик минутын , Людмила Ивановна ... Пагул !
 Пагул ! ферма вуйлатыше Павел Семняныч толын огыл мо ?
    - тудо тыште ! - омсадӱр гыч икмыняр йӱк кычкырале .
    - пагул ! . ну-ка , тол-ян тышке ?
    Семнян Пагул , шулештын , еҥ кокла гыч шеҥын , ончыко лекте .
    - пагул , доярка-влаклан у халатым ургыкташ колхозын кассыж
 гыч тыланет оксам пуэныт ? - председатель строгын йодо .
 **86**
    - пуэныт ... - ышталеш Семнян Пагул , кидше дене ӱҥышын картузышм
 кормыжтыл шога .
    Егор Пантелеичын ӧрышыжӧ тарваныш .
    - а молан але марте халатым ургыктен отыл ?
    - мо дене ургыктем ? оксаже пытеныс !
    - куш тынар оксам чыкенат ? - председательын ӧрышыжӧ ынде кок
 могырыш кайык шулдырла коштедаш тӱҥале .
    - магазиныш лачак шӧр бидоным ужалаш конденыт ылят , налаш логале .
    - шӧр бидонлан ме тыланет оксам она пу ыле мо ? ну , тыйым ...
 Макси !
    - мый ! - счетовод Макси вер гычше салтакла кынел шогале .
    - эрлак ферма вуйлатышылан халатлык оксам выписатлыза .
 а ферма пӧртеш могай шикшан мончам ыштен улыда , эрла шке терген
 лектам ...
    тачысе заседаний заседаний семын огыл , а тӱшка ешан пӧртыштӧ
 ончыкылык илыш нерген каҥаш кайыме семын эрта . врач ӱдыр умбакыже
 бригадылаште паша ыштыме условийым саемдыме нерген кутырыш : неле
 пашам механизироватлаш , чыла вереат безопасность тохникым шукташ
 кӱштыш .
    - ӱдырамаш-влакым неле пашашке шогалтыме фактат уледа ! - ойла
 умбакыже Людмила . - тиде шотышто мыланна пеҥгыдын решитлаш
 кӱлеш . идымыште , кинде амбар денат мый ужым : ӱдырамаш-влак
 шурно мешакым , неле носилкам нумалыт . а пӧръеҥ-влак , нуным
 ончен , тамакым шупшын  шинчылтыт . пӧръеҥ-влак  , неужели
 тыланда намыш огыл ? вет нуно тендан ватыда , шӱжарда , икшывыда
 улыт . ӱдырамашын нӧргӧ кап-кылжым кужун мо локтылаш ? ӱдырамашын
 кидшым куштылемдаш жап ! вет сурт кӧргысӧ сомылкат чыла тудын
 ӱмбалне . вольыкым ончаш , кочкаш шолташ , мушкаш , чикташ кӱлеш .
 айста , ӱдырамашым утларак пагалаш тӱҥалына , йолташ-влак !
    Людмилан мутшо ӱдырамаш-влакын кумылыштым тарватыш . поро
 шомакым колын , южыштын шинчавӱдыштат лекте .
    - нуно вер качышт годым веле ӱдырамашым пагалышыла койыт .
 а марлан налмеке , чыла мондат ... -  пӧръеҥ-влакым сотарен ,
 Яшан вате пелештыш .
    - адакше 8-ше март пайрем годым шыматышыла койыт !
 **87**
    - чын ! чын ! вара артамышт йомеш ! - йӱкланат ӱдырамаш-влак .
    - колыда , мемнан нерген мом ойлат ? - Матвеев пӧръеҥ-влак
 велыш пуштыланен ончале .
    - колына , - ӱҥышын ышталыт нунышт .
    - тиде ойлымым сайынак ушышко пыштыман . и вообще , неле пашаш
 ӱдырамаш-влаклан нарядым пуэдымым чарнаш кӱлеш , Егор Пантелеич !
    председатель , чын маншыла  вуйжым савалтыш .
    людмила мӧҥгысӧ арулыкешат шогале .
    - калинин йолташ ойлен : айдемын культурыжо , манын , шӱргӧ мушмаш
 гычак тӱҥалеш . кодшо ийла дене таҥастарымаште , колхозник-влак
 культурнынрак илаш тӱҥалыныт . пӧртышкышт электричество ден радиом
 пуртымо , телевизорат уло . кажне окнаште манме гаяк пеледышым , ош
 занавескым ужаш лиеш . чыла тиде сай ! но арулык шотышто ситыдымаш
 але ятыр южо ешыште чылалан шӱргӱштыш ок сите . а южо суртышто
 тараканымат ужаш лиеш .
    - таракан веле мо , але умдылат уло ! - шоктыш йӱк .
    - неужели нуным пытараш мемнан вийна ок сите , йолташ-влак ! ..
 адак кочмо йӱмӧ шотыштат шкенам шагал эскерена : чӱчкыдынак пакча
 емыжым шокшо вӱд дене мушде кочкына , тидлан кӧра мыняр еҥ черлана !
 колхозник-влаклан пашаште йӱаш шолтымо вӱдым ямдылыме нергенат
 шоналташ кӱлеш . идымыште але пасушто - чыла вереат шолтымо вӱдан
 вачок лийже ! теве кокымшо бригадыште ик кугыза пасушто лавыран
 вӱдым йӱын да арня жап черле киен ! . врач ӱдырын йӱкшӧ шыдын шокта ...
    " ну , - шонем , - ынде мый декемат черет шуын , коеш !
 ынде мыйымат критиковатлаш тӱҥалеш . мый тунам вӱд шупшыктышо Вӧдыр
 Йываным чодырашке пулан колтенам . талман кугыза орва лаке гыч
 вӱдым йӱынат , черланен " .
    но Людмила мыйын лумем ыш пелеште . " вес ганалан бригадир-
 влак тидым ушеш налышт " , - мане да весыш кусныш . тау , калык
 ончылно мыйын авторитетем ыш волто . культурный гын , культурный
 еҥ , пала , кузе айдеме деке подходым ышташ !

 119 **126**
 ( Н . Лекайн )
 роман
 кӱртньӧ вий
          кудымшо глава
               1
    поп черкыласе шерге арверым погымо нерген правительствын
 пунчалжым вашке колын шуктен . жапым йомдарыде , тудо
 церковный советым поген . тышке Кожеръял гыч Лазыр кугыза толын .
 тудо шыжым отыш лектын кумалме верч чот шоген ыле . ынде черкын
 шийшӧртньыжым аралаш пижын .
    калык погынен шумек , поп алтарь ончыко лектын шогалынат ,
 ойлаш тӱҥалын :
    - православный калык , ынде коммунист-влак шужышылан
 полшымо амал дене черкым грабитлаш тӱҥалыт . кугу олалаште черке
 гыч ценностьым поген налыныт . тудым Америкыш , Английыш да
 Францийыш тошто парымым тӱлаш колтат . тидым поген огыт керт
 гын , Советлан капут лиеш . ме тыге юмын ценностьым пуэна гын ,
 адакат кугу эҥгекым юмо конда . яллаште чот шогашда верештеш .
 православный-влак , ида пу подписьым . а тышке погынышо-влак ,
 те юмын ӱшан еҥже улыда ! чылт огеш лий гын , калык ӱмбач шийым
 поген выкупатлаш кӱлеш ...
    поп шуко ойлен . тудын мутшым юмын тарзыже-влак чон пытен
 колыштыныт да черкын шийвундыж верч чот шогаш лийын шаланеныт .
    лазыр кугыза , Япык кугыза деке толын , кутырен налын .
 Япык тыгерак каласен :
    - лазыр тос , чыным ойлет , вара веле тӱрлӧ , юмо икте ,
 черке верч шогымаш нимат огыл . шийвундым погаш шӱденыт гын ,
 тиде сай , иктаж-кунаре шкаланнат кодеш .
    - тиде , Япык он , туге , йӧн улмо годым нерген эртарыман огыл .
    тиде жапыште шолт-шолт-шолт сургалт кайыш .
    - орол пӧртыш , сходыш ! - шоктыш йӱк .
    - йора , йора , - манеш Япык кугыза .
    - ужат , Эчан калыкымат пога , - мане Лазыр .
    калык орол пӧртыш вашке чумыртыш . тений тудо вучыктылмаш уке .
 ала иктаж у увер уло манын , ик сурт кодде погынат .
    - йолташ-влак , погынымашым тӱҥалаш лиеш ? - йодеш
 Стапан + йыван .
 **127**
    - лиеш , чылан улыт , - шокта йӱк .
    - мемнан ончышаш паша икте гына , - тӱҥале Эчан , -
 тиде церковный ценностьым погымо нерген . те , пошкудо-влак , шкат
 ужыда : калык шужен ила .
    Эчан пеш кужун ыш ойло , мутым вигак кӱлеш вопросыш
 кондыш . черкыште улшо ший-шӧртньым погымо нерген тудын каласымеке ,
 шукышт тупуй ойлаш тӱҥальыч .
    - тидын дене шужышо калыкым темен кертат ,ужат , ойлашат ок
 шого , - шоктыш Акпай .
    - тыге огыл , родо-влак , ме чылажым темен огына керт гын ,
 кеч йоча-влаклан ситарена .
    - огына пу , огына пу ! -кычкыркалаш тӱҥальыч поян-влак .
    - нуно , конечно , огыт пу ! -  шоктыш Кргорий Мичи . - молан
 пуат , вет нунын киндышт уло , а йорло-влакын йочашт колен пытат .
 ялыште шагал йоча колен мо ? пуаш кӱлеш .
    - пуаш ыштыза , родо-влак , пуаш ыштыза ! - кычкыра Петр кугыза .
    поян-влак кеч-кунар каргашышт гынат , калыкым чарен ышт керт .
 тунам Лазыр кугыза кынел шогале .
    - пошкудо-влак , раз пуаш маныда гын , тендам чараш огес лий .
 но мый святой ыресым пуымо деч тупуй шогем . мыйын оем тыгай :
 марий ӱдрамашын шийже шуко . лучо черке гыч пуымо олмеш шийым
 погаш . кӧ кунар шона , юмым пагала гын , пуа .
    - куватын да шешкычын шийжым намиен пу . шыжым отышко
 кумалыктас темлен коштыч , мемнан гай дурак-влак деч уло-уке уржам
 погыктышыч , ынде черке кӱлеш лийын , черке ырес кӱлеш ! -
 сыдын ойла Сергей .
    - чын-чын ! - кычкырат калык кокла гыч . - мыланна кызыт нимогай
 шийвундо огеш кӱл , лач илен лекташ гына лийже .
    - иктат огеш шужо ыле , пошкудо-влак , - коклаш пурыш Япык
 кугыза , - тиде чылажат пояным пытарыме ден лийын , ынде поянжат
 кӱлеш чай , да ... уке !
    - умшатым петыре , корак пурен кая , - воштылеш Мичи .
    калык кужун ыш рӱжгӧ , черке гыч ший-шӧртньым пуаш ыштыш .
    лазыр кугыза погынымаш гыч пеш шыдешкен ошкыльо . эрлашыжым
 эрдене пӧрт еда ший оксам погаш
 **128**
 лекте . епрем вате памашыш эрак воленат , волак воктеч ойырленат
 огеш керт - мутлана .
    - ончыза , вате-влак , мый Кычыри кугыжа годсо кок пелтеҥгеаш
 шийым вуйимем гыч пӱтырал пуышым . ок лий , святой ыресым сулен
 кодыде ок лий , - ышталеш , вуйимыжым налын ончыкта .
    - шешке , вуйимемжат уке да ... ушкал налмашке чыла пурен каен ,
 ынде кум ий вуйиме деч посна коштам , вара мом пӱтырал пуэм гын ?
 ушкал пуным пӱтырал пуаш гын веле . тудыжынат пукшаш
 уке дене пунжат кодын огыл , - воштылеш Эмелян кува .
    - э - э , тый тӱнятым мондышыч аман , ужат , ушкалан лийын ,
 изиш чыл-чыл коеш-ыс .
    - мо тӱням мондымыжо ... шешке , уке гын , чынжымак , мом пуэм
 вара , - манят , Емелян кува , тояжым тоялен , вӱдым нумал кайыш .
    - сокыр ия , локтызо , пел окна , вес шинчатымат юмыжо шӱтен
 йоктарем ыле ! - вурсен кодеш Епрем вате .
    лазыр кугыза тиде кече ял йыр савырнен . кӧ шымлурым , кӧ
 пелтеҥгем , южышт теҥгем пуэныт . но тиде окса чылажат поп ден
 кулак-влак кидеш кодо .
                 ӹӹ
    шошо велеш ялла мучко куан увер шарлыш : йоча влаклан американский
 паекым пуаш тӱҥалыт . кожеръялешат столовый почылто . вуйлатышыжлан
 Кргори Мичим шогалтышт . тудо шке пӧртешыжак столовыйым
 организоватлыш , ватыжак , Ведаси , повар лие . пӧрт кутышеш оҥа
 дене кум ӱстелым , шинчаш тугаяр кужу теҥгылым ыштыктыш . ик лукышто -
 изи стойка , тудын тураште кок салман виса кеча .
    первый кече . кугурак йоча-влакым вӱден , изиракшын нумалын ,
 ӱдрамаш-влак йӱдым вочшо  лумын келын , тӱшка дене але шкетын
 Кригори Мичин пӧртышкыжӧ чумыргаш тӱҥальыч .
    - кеч те илен кодса ыле , - манеш шемалге тӱсан вате ,
 кидешыже ик йочам нумалын , весым вӱден ошкеда .
    - мыланна , шоҥго-влаклан , тугакшат илаш шуко кодын огыл ,
 арва лепошлыжат кая , - шокта весе .
    - йӧра кеч совет власть амыркан паекым луктын .
 **129**
    - аве , тусто няням пуат вет ? - йодеш ӱдрамашын кидысе йочаже .
    - пуат , эргым пуат , - манеш аваже .
    Мичин пӧртшӧ тич - ӱдрамаш ден йоча-влак . кужу ӱстел йыр погынен
 шинчын , шӱрым кочкыт . йӱкышт чыге-маге веле шокта . кочкын теммекышт ,
 авашт кодшо обедым мӧҥгышкышт наҥгаят .
    тыге паша каяш тыҥале . кече эрта , ӱдрамаш-влак йочаштым эре
 кондат . но вараракшым шукышт шочшыштым кондымым чарнышт , шке
 гына , толын , продӱктым мӧҥгышкышт наҥгаят .
    ик кечын Кригори Мичи , урем дене эртышыжла , модын куржталше
 вич ияшрак йочам кидышкыже нале да кӱшкӧ нӧлтале . изи эрге
 шыргыжал колтыш , йогышо нержым йыжок шупшыльо .
    - ази , няням пуэт вет ? - мане вара .
    - пуэм , изи , пеш пуэм . ават эре намия вет ?
    - авам намия . вара ме нямына .
    - кӧ дене нямыда ?
    - авам , акам да монь кумытын , нылытын нямына .
    " да , - шоналтыш Мичи , - тушто шоҥго " йоча-влакат "
 полшат аман " . тиде йодыштмаш Мичилан йоча-влакын титакан ачашт-
 аваштым пален налаш полшыш . тудо эрлашыжымак порядкым весемдаш пиже .
    - пошкудо-влак , синчен лийза : тачысе кече гыч мӧҥгӧ нимогай
 продуктымат ом колто . ужамат , мӧҥгыштыда шкат пайыш пуреда .
    - кай , шке йочам кузе обижает ! шокта шайыкрак шинчан ӱдрамаш .
    - айда улыт , улыт . калык коклаште тӱрлӧ еҥат уло , - манеш весе .
    шӱрым оптен пуымеке , йоча-влак вигак кӱмыжыш керылтыт .
 йоктарен-йоктарен кочкыт ,  а авашт нуным оролен шогат . очыни ,
 нунынат шӱвылышт йога , южыжын подыл колтымыжат шуэш , но тӱкаш -
 калык ончылно вожылмаш ...
    шуко-шагал жап эртымек , йоча-влакын нормышт ала-мо шот дене эркын-
 эркын иземе , кочкаш ситыдыме лие . кажне кечын дежурный лийӱн гынат ,
 мо-кузежым умылаш лийын огыл . вате-влак Кргори Мичи дене
 вурседалынат нальыч .
    - тый шке кугу логарышкет шӱшкат ! уке гын тынар шагал лийман
 огыл , - мане ӱдрамаш кокла гыч Пӧкла .
 **130**
    - шкат дежуритлет вет чыла ужынат . вара иктажмом шылтышым мо ?
 але пурен шинчын кочкым ? - манеш Мичи .
    - тый пеш чоя улат . тыйым кузе кучен кертат ! - каргаша Пӧкла .
    туманлымаш талышныш . вате-влак рӱжгаш тӱҥальыч . нуно
 Кргори Мичи ӱмбак коршаҥге гай пижыныт . варажым толкын мардеж
 семын лектын кайышт .
    - Элексей Эчанлан каласена ! тыланет тудо ушым пурта ! -
 маньыч нуно .
    кечывалым Кргори Мичи деке Эчан тольо . тудо тыматлын коеш ,
 пуйто тыглай гына пурен.
    - ну , кузе , Мичи , пашат кая ? - иодо тудо .
    - шот дене кая , - манеш Мичи .
    - столовыет пеш примитивный-ыс ,
    - временно вет , тылеч сайже молан .
    эчан ик могырыш да вес могырыш ончен савырныш .
    - Мичи , пашат каяшыже кая да ... тыйын ӱмбакет вуйшиймаш
 пеш шуко уло . тый йоча нормым шалатылат , очыни , - мане вара
 Эчан , + мичин койышыжым шеклана .
    - Александр Алексейыч , кӱлеш-огыллан ит ӱшане , тиде - шоя !
    - слушай , Верушат тыгак ойла . вет мыйын Генокемат коштеш ,
 - керын пелештыш Эчан .
    - уке , родем , мый тыге ыштылмаш уке ! тиде чыла - чара шоя ! -
 кычкырен ойла Мичи .
    Эчан Мичи ӱмбак тӱткын ончале . шинчажлан Мичин тӱсшӧ
 ӧрдыктымӧ сӧснала  коеш .
    - ну йӧра , - мане вара , - ончена . шужышо-влакын пайыштым
 кочкынат гын , сайжак огыл . тунам американский паек ряшка гычет
 лектын вочмыжымат огеш шиж , - Эчан шыдын ойлыш да омсашке ошкыльо .
    - я не пуганный ворон , - манеш Мичи .
    - будешь пуганным ! - омса петырналтме годым шоктыш йӱк .
    Эчан , Кргори Мичи деч кайшыжла , Сергейым вашлие
    - Эчан изай , кушко мийшыч ? - йодо Сергей .
    - мичим проверятлен лектым .
    - мом ойла вара ?
    - ойла тудо , жулик ... Сергей шольо , тый рвезе улат .
 мыйын шонымаште , тиде пашам ыштен кертат .
    - мом ?
 **131**
    - оролаш кӱлеш .
    - мичим ?
    - ну да ... кастене шекланаш .ынде йыд телымсе гай кужу огыл ,
 притом лывыргырак . шекланаш , мом ыштылеш тудо .
    - тиде оет верне , - манеш Шергей .
    - варарак мый декем мий , эше каҥашен налына , ачатымат каласе ,
 - мане Эчан , Сергей деч ойырлен , мӧҥгышкыжӧ пурыш .
    тылеч вара Сергей кажне йӱд урем воктен кошташ тӱҥале .
 чӱчкыдынак , Мичин окна йымакше миен , колышт шоген . но Мичи пеш
 чоя : чыла окнажым тул чӱктымӧ жапыштак комдыштен шында .
    коштын-коштын , Сергей йыгыжгыш . ик кастене , малаш вочшаш
 жапыште , тудым Эчан кычкырен пуртыш .
    - ну , вара кузе ? - йодо Эчан .
    - нимо шотат уке . окна йымаке миен , ала-кунар гана колыштынам .
 мом ойлат - нимом умылаш огеш лий . кочмо йӱк гаят шокта , но
 пурашыже ом тошт . ынде коштын-коштын йыгыжгенат пытышым .
    - чыте ! тиде кеч мучительный паша , ала шот лектеш .
    - уке , Эчан изай , тиде йӱд деч вара коштмым чарнем .
 мо , мый пий улам мо , - йыгыжген пытышыла ойла Сергей .
    - слушай , тый иктаж-мом шижат гын , пуренак ончо .
    - тугеже оҥай огыл .
    - амалым муаш кӱлеш , иктаж сомыл дене пурышо лияш .
    Эчан дене Сергей ятыр мутланен шинчышт .
    - ну , ынде , Шергей , каяшет жап , - мане вара Эчан .
    шокшо пӧрт гыч тарванымыже ок шу гынат , Сергей ӧкым
 лектын ошкыльо .
    Эчан вашке мален колтен ыш керт . Крогори Мичи нерген шуко
 марте шонен кийыш .
    - раз жалоба-влак улыт , то ревизийым ыштыкташ кӱлеш . мо-гынат
 тушто уло , - мане Верушлан , - а Сергейым тегак орландарыме ок
 кӱл . рвезе так малыде коштеш .
    - туге шол , - мане пеле малыше Веруш .
    эчанынат омыжо сеҥыш . нералтен колтыш . теве омо коеш :
 эчан пуйто Лазыр Акимым чодраште имне дене поктен кудалеш .
 тудын шем алашаже омарта гоч , кашка
 **132**
 ӱмбач тӧрштыл-тӧрштыл эрта . теве Эчан поктен шуо . шашкыжым луктын ,
 йошт руал колтыш . яким кенета сӧсна лие , ончыч куржеш ыле гын ,
 ындыжым кудалаш тӱҥале . эчан , поктен шуын , шашкыжым нӧлтал
 колтыш , яким сӧсна гыч шиште лие да пӱнчӧ вуйыш чоҥештен кӱзыш .
 эчаным воштылшыла , тоҥ-тоҥ-тоҥ чӱҥга . " эх , винтовкем лийже ыле ,
 чечас волтен шуэм ыле " , - шоналта эчан ындыжым йӱк дӱҥ-дӱҥ-дӱҥ
 шокташ тӱҥале .
    - Эчан , Эчан Сергей толын ала-мо , кынел , - пулышыж гыч
 кучен , Веруш ойла .
    Эчан тыве-тово кынел шинче .
    - кушто Яким , кушто ? ! - пу-ян наганем ! ӧрткен кычкыра
 тудо .
    - Яким огыл , - манеш Веруш , - тиде Сергей ала-мо .
    - омым ужынам улмаш , - мане Эчан , воштыл колтыш . вашке
 гына йолжым портышкемыш шурале да , ужга пинчакым вачыш сакалтен ,
 куржын лекте .
    Эчан капкашке миен перныш .
    - кӧ тушто ? - йодеш .
    - айда вашке , Эчан изай ! мичи деке ала-кӧ имне дене толын
 пурыш , - шокта Сергейын йӱкшӧ .
    - чечас , наганым гына налам , - Эчан минут жапыште пӧртыш
 пурен лекте . - ну , кайышна , - мане вара .
    нуно вашке гына Кргори Мичин капкаж ончык миен шуыч .
 коктынат меҥге воктене йымен шогальыч . чуко жап ыш эрте , уремыш
 Ведаси лекте . тудо кок могырыш ончале да , капка йӱкым ыштыде ,
 моҥгеш пурен кайыш .
    - нигӧат уке , - мане кудвечыште .
    - капкам лекмекет , пикшла чыме , - шокта Мичин йӱкшӧ .
    - мыйын имне кертеш , - манеш палыдыме еҥ .
    тыге мутланымым колын , Эчанын шыдыже ылыжеш . тудлан пружина
 ӱмбалне шогымыла чучеш .
    - теве рушла капка комдык почылто . имне тӧршталтен лекташ
 гына тӱҥалын ыле - Эчан вуйжо гыч пӱтырен кучыш .
    - стоп ! остановись ! - кычкырал колтыш .
    - мом ыштылат , Эчан ! тиде ... родо , корно гыч эртышыжла
 пурен вет ! - кычкыра Мичи .
    - ончена ! могай родо тудо , - мане Эчан . - тол , Сергей ,
 имне вуйым кучо , мый проверкым ыштем , мане да тер деке миен
 шогале .
    - кораҥза ! тер лишке ида тол !
 **133**
    тер деч чылаштымат кораҥдымек , чыптам шергалын ончаш
 тӱҥале .
    - тый , родо , кушеч улат ? - палыдыме еҥ деч йодо Эчан .
    - Энер-чола гыч .
    - а-а , ынде палышым , вакш озан эргыже Вӧдыр Иля улат улмаш-ыс .
    - а мо вара ?
    - нимат уке . тиде ложашым кушто муынат ?
    - тидым мый Шернур велым кондем .
    - шылже кушеч ?
    - тушечынак .
    - ну , сита , йомакым эрла колтет . айда шич терышкет ,
 сельуполномоченный деке каена .
    - кеч-куш наҥгае . мый шкемынлан ске оза улам .
    - ужына тушто - кӧ оза .
    имньым тарватен , уремыш лектын кудальыч .
    эрлашыжым волость гыч ревизий толын шуо . ревизионный комиссийлан
 Эчан могай паша лийме нерген чыла каласкалыш , вара нунын йодмышт
 почеш , шкежат партячейка гыч представитель лӱм дене ревизийыште
 участвоватлыш .
    тӱжвач ончымаште , Мичин нимогай ситыдымашыжат уке гай ыле .
 но ревизийын сайын тергымыж дене ятыр ситыдымаш лекте : коло
 пуд ош ложаш , шым пуд шыл , пудат пеле ӱй да кок пуд чоло сакыр
 ложаш .
    - ну , йолташ-влак , - ревизионный комиссийлан ойла Эчан , -
 Кргори Мичим мый тыгайлан сотлен омыл ыле . вет тудо революций
 жапыште совет власть верч чот шогыш , кулак-влак ваштареш кучедале ,
 а ынде , ужыда , мом ыштылын .
    - туге-е , - манеш предревком , - айдеме мом шона , тудын ушышкыжо
 пурен ончаш огеш лий .
    ревизий эртымеке , Кргори Мичи чот шонкалаш тӱҥале . тудо
 йӱдшӧ-кечыже ойгыра маленат огеш керт . коклан , малаш шочмеке ,
 ватыж денат каҥашен онча .
    - мом ыштена ынде , Ведаси ? - манеш тудо , вара кужун ,
 келгын шӱлалтен колта .
    - ойлышым вет , Мичи : изиракын , маньым . а тый "ничево"
 манат , на ынде , " ничевот " кушко шуктыш . кеч ӧрдыжкыжӧ ом
 колто ыле .
    - чыла Эчанак кертеш . эчан огыл гын , нигӧ огеш шиж ыле . ынде
 мыланем тюрьма деч моло уке . но ... но
 **134**
 мый тюрьмаш ом кае , шылам , у кинде шумешке коштам .
 а вараже чыла тиде пашам мондат , судитлат гынат , тунам шукылан
 огыл .
    тыге Мичи ик кастене мутланен киен . шуко жап эртен огыл ,
 милиций кучаш толмашеш мӧҥгыштыжӧ уке лийын .
            шымше глава
    кужу теле эртен кайыш . но калыкын ойгыжо лум дене пырля ыш
 шуло . тудо тугак талышна , шошо кече эше утларак гына ярныше
 кап-кыллан нелым конда . яллаште поче-поче кӱчызӧ-влак пӧрт гыч
 пӧртыш лӱҥген коштыт . но нуно арва лепошка деч молым огыт му ,
 шуко вере рудыжат огеш логал . южышт , корнешак шуйнен возын ,
 кече ваштареш шулен кийшыштла колат . кас еда орол пӧрт кӱчызӧ
 дене темын шинчеш . кастене сай вочшо кӱчызӧ-влак кокла гыч
 эрлан кӧ-гынат колышо лиеш . тыгай годым Мухаматлан шыгыр
 шуэш : сельуполномоченныйым кычалаш , явитлаш да тойыкташ
 кӱлеш . орол кугыза ала шкежат тыгак кола , вет тудымат пукшышо
 уке . арва лепошка дене гына ила . сандене тудо кажне колышым айдеме
 семынак тойыкташ тӧча , шукыж годым шкак мушкеш .
    калык пасушко шошо агалан лекшаш . но шуко еҥын урлыкашыже ик
 пырчат уке . эчан , волисполкомыш коштын , Кожеръял йорло марий-
 влаклан урлыкашым хлопотайыш . марий-влак сайрак аҥаштым ойыркален ӱдаш
 тӱҥальыч .
    первый кечын Эчан пел йыраҥ чоло курале . кече шокшо . коклан ,
 лыжгыкталын , пасу гоч мардеж эрта . тудо уржавечыш миен керылтеш да ,
 озымым ниялткален , чодра тӱрыш куржеш . озым кияк гай чапле ,
 мӱндыркӧ шемын коеш .
    канаш шичмек , Эчан , вуйым кумык сакен , ала-мом шуко шонен
 шинчыш . кунам тудо вуйжым нӧлтал колтыш , воктенже макар кугызам
 ужо .
    - мом тынаре шонет ? - ышталеш Макар .
    - илышыште шонаш шагал огыл , мо-гына огеш лий . вот Мичи могай
 сай , толкан еҥ ыле - пужлыш ... шич Макар изай , лучо тамакым
 шупшына , - мане Эчан .
 **135**
    - Мичим мыят сай еҥлан шотленам ыле , - менеш Макар , трупкажым
 луктын пералта .
    Эчан ден Макар кугыза ятыр мутланен шинчышт . вара , тарванен ,
 адакат куралаш тӱҥальыч .
    кастене , мӧҥгыжӧ толмеке , Эчан кукшо лепошка дене шокшо чайым
 йӱым шӱнден да ноймылан кӧра чот мален колтен .
    йӱдым пич малышым кенета ватыже кычкыраш тӱҥале .
    - мо адак ? - йодеш Эчан .
    - колат , йыван изайын пийже ала-молан пӧртна воктене оптен-оптен
 кудалыштеш .
    Эчан кынел шинче , урем окнашке миен онча . но окна гыч нимат
 огеш кой . кавам пыл налме дене пич пычкемыш лийын . а пий тугак ,
 оптен-оптен , мӧҥгеш-оньыш кудалыштеш .
    - нигӧат уке , - манеш Эчан , - йӱр гына пеш сайын тӱҥалын .
    - Эча-ан , ынде лӱдам веле , Мичи Лазыр Яким деке
 ушнен , маныт . шукерте огыл Эҥер-Солашке малаш лектыныт , манеш .
    - ну Мичиат - чылт дурак . молан шылын куржашыже .
    - ынде тый ман , тудлан тыге ыштылашжак огеш кӱл ыле .
    эр велеш гына пий оптымым чарныш . тиде жапыште Эчан ден
 Верушат мален колтеныт .
    Эрдене , кече лекме деч ончычак , Макар кугыза Эчан
 деке куржын тольо . шкеже какарген , пеш ӧрткышыла коеш .
    - Эчан , пытышым .
    - мо лийыч ?
    - имнем кычкен наҥгайышт .
    - шижын отыл мо ? - йодеш Веруш .
    - могай шижын омыл . шижме ӱмбачак . коктын улыт , иктыже
 Мичила койо , весыже Якимак ыле . а лекташыже тоштат , ужат .
    - вот каргыме-влак , вот сволочь-влак ! манеш Эчан , пӧрт мучко
 кок могырыш коштеш .
    - мый ойлышым вет , - шокта Веруш , - йӱдвошт мемнан
 пӧрт воктене пий оптыш . нунак костыныт . Эчаным пуштын кодынешт улмаш
 дыр . мичижат пеш сырен-ыш .
 **136**
    - кышам онченат мо , кушкыла каеныт ? - йодо Эчан .
    - ончен омыл шол .
    - айда каена . але еҥ кошташ тӱҥалын огыл .
    нуно коктын уремыш лектыныт гына ыле , ваштарешышт Ондри
 Япык куржын толеш .
    - томаша , Эчан шольо , томаша ! мӱндырчынак кычкыра тудо .
    - мо томаша ?
    - томаша ! клатым толеныт , чыла поген лектыныт . ик пуд
    чоло соктам наҥгаеныт , лу кремга чоло ӱйым да молымат чыла
 поген луктыныт .
    - нунак ыштылыныт , моло огыл , - манеш Эчан .
    - кӧмыт нуно ?
    - якин ден Мичи .теве Макар кугызайын имньыжым кычкен каеныт .
    - то-то , капка ончылно имне кыша уло . эх , каргыме кашак , юмын
 каргыме-влак . юмыжат ок тӱкӧ мо ? - шоктыш Ондри Япык , ер кече
 могырыш савырнен , сукалтен шинче . - эй , кугу юмо , кугу пӱршӧ ,
 осал тушман-влакын чоныштым налак ыле , каргыме чоныштым сотана
 кидышке кучыктенак пу ! - кумалаш тӱҥале тудо .
    тиде жапыште Стапан Йыван , Сергей да молат уремыш лектыч .
    - мо тугай ? - ӧрын йодыт .
    - вор ... ял мучко грабитлен коштыныт .
    - айдыза кышам ончена , наверно , йӱр деч вара каеныт , - манеш
 Макар .
    - калык , рӱжге тарванен , урем дене эрта . нуно Ондри Япыкын капка
 ончыланже шогальыч , кышам ончат .
    - теве ужыда , - манеш Сергей - тышкак пуреныт , вара ял мучашке
 эртеныт .
    - нимомак шижын огынал , нимомак , - ышталеш Япык вате , -
 йӱр толмо дене ала-мо пеш чот мален колтенна .
    калык лӱшка . тушеч тарвана , ял мучашкыла орвв кыша дене лектыч .
 нуно чодра тӱрыш вошт миеныт . но умбакыже каяш тоштын огытыл .
    кечывал лишан милиционер-влак ялышке толын пурышт , нунын дене
 пырля тыглай вургеман еҥ-влакат ыльыч . Андри Иван ден Сергей
 винтовка дене шотат .
    - Александр Алексейыч , здравствуйте , - манеш Иван .
 **137**
    - тӧрланен шуыч ?
    - пыкше-пыкше , вет кум тылзе больницыште кийшым . айда ынде
 пирым лӱяш каена , облавым ыштена , - воштылеш Иван .
    отряд , ялым лектын , чодра велке кыша почеш ошкыльо . чодра
 тӱрыш шумек , орва кыша чодра воктенсе корныш савырныш , вара
 акрет годсо шыгыр корныш лекте .
    - йолташ-влак , чумырген ида кае . корно дене кок еҥ гына
 ошкылжо , а молышт , лу йолтошкалтышлан торлен , чодра дене
 кайыза , - мане начальник .
    отряд цепьым ыштыш . корно дене начальник шкеже да Эчан
 гына ошкедат . кожеран чодрам эрталтен , нуно пӱнчерыш лектыч .
    чодраште сылне . але кызыт гына кушкын шогалше шудо , ландыш ,
 шарлыше лышташ чодра сыным пуртен . куку йӱк , тӱрлӧ кайыкын
 сылне мурыжо чодраш шошо койышым конден .
    теве отряд купан верыш пура . кенета Эчан шогале
    - начальник йолташ , ужат ?
    - мо ?
    - имне вет ? манеш эчан , кидше дене ончыкта .
    - имне , - шокта начальник , тунамак купым авыраш командым пуыш .
    Эчан ден начальник шкештат корно гӱч кораҥыч . лап лийын ,
 ик пушеҥге деч вес пушеҥге деке вончат . теве орва ындыжым раш
 коеш . но тушто иктат уке . Эчан ден начальник орва дек лишемыт .
 пушеҥге укшым пурын шогышо имне нуным ужын рокмалтен колтыш .
    - ах , черти , шикшалтыныт , - мане начальник .
    - начальник йолташ , шоналтен каласыш Эчан , - нуно тышечын
 огыл , очыни , чодра тӱр гычак , толымо арверыштым поген , вес
 корныш лупшалтыныт , а имньым шыгыр корныш пуртен колтеныт .
    - пожале вет , - манеш начальник .
    - тыгак лийын , ужат , имне , пижын шогалмешкыже ,
 эре корно дене каен , очыни , айдемым эр годсек ужын огыл . сандене ,
 мемнам ужмеке , вигак рокмалтен колтыш .
    - путырак чын , мане начальник .
    тиде жапыште облавым ыштыше-влак , йыр авырен , ик верыш
 чумырген шуыч .

 120 **214**
 ( Ахмет Асаев )
 роман
 ошвичыжат йӱксыжат
    чолпанат , нимом каласыде , мӧҥгыжӧ гыч лектын каен . кум кече
 Стрельников дене уна лийын иленат , теҥгече кастене гына пӧртылын .
 изишак ӱҥышемшыла коеш . йолташыже , витне , каяш шӱден огыл .
    мексонымат кара тӱсшӧ эше утларак веле шемемшыла коеш .
 неужели чыла кӱрлеш ? кодшо ӱмыржым тудлан адак лавра Икса
 ӱмбалнак эртараш перна мо ?
    раш умылыде , Мексон иктым шонен : чыла тиде куктеж улыжат
 проект йоммылан верч шочын . теҥгече кастене гына тудо Окалче
 деч пален налын : Сергей ден Чолпан коклаш Даша шогалын .
 тидыже Мексонланат , Окалчыланат ок келше . вет урлык тукым
 велым огыл гынат , Чолпан ден Даша коклаште родо шот уло :
 Чолпан Окалчын изаже , а Даша Мексонын шӱжарже . чын ,
 шочмо шӱжаржак огыл , но садак Мексон тудлан лишыл чӱчӱжӧ
 лиеш . а мом ыштет , Мексон ден Окалче шкештак титакан улыт .
 вет чыным ойлат : мотор ӱдрамаш тулан кӱртньӧ гай йоҥылыш тӱкнет -
 тыманмеш когаргет . а чолпан ден Дашалан тӱкнаш окалче ден
 Мексон амалым шкак пуэныт : когыньыштым йыгыре пӧлемеш
 верландареныт ...
    окалчылан утларакшым Сергей жалке . Сергейым тудо шке эргыж
 олмешак ужаш тунемын . даша дене ушнат гын , сай веҥе лиеш ,
 шонен ыле .
    ындыжым мо вуча ? неужели тудын изаже Даша денак ушна ? шона
 Окалче , но ок ӱшане : тыге лийшаш огыл , лийын ок керт .
 вет изаже Вера Петровнам тошто семынак чамана . ына , Алексей
 верч кузе тырша . уке , уке , Даша титакан ! .. окалче теҥгечак
 Мексон дене кутырен каҥашыш : Сергейым кузе-гынат шӱкалме ок кӱл .
 кызыт нунын коклаште мо лийын гын , ала-могай йоҥылышлан кӧра ...
    Мексон таче пӧртнчылно шинча . кол кучыма гыч толын веле .
 но кидыштыже кол огыл , а пире пӱчкын кодымо лудо . тудым Окалчылан
 ончыктынеже , Икса гыч тувыр-йолашым шӱялтен кӱзымыжым вуча .
 но Окалче шкетын огыл , а Сергей дене пырля толын пурыш .
 тувыр-йолаш сакышаш кандран лушкымыжым ужын , Окалче ятлаш пиже :
 **215**
    - суртышто мыняр пӧръеҥ , кандра меҥгымат огыт ачале , теве
 вашке йӧршын йӧрлеш .
    - акай , кандратым пу , мый шке кылдем , - Сергей Окалчылан
 полшаш лие .
    Сергейын тыршымыжым ужын Окалче тудым мокталтыде ыш чыте :
    - ӱдырем лиеш гын , марлан , товатат , тыланет веле пуэм ыле .
    - окалче акай , мыланем ынде крокодилым веле йӧраташ кодеш , -
 Сергей веселан кояш тыршен вашештыш .
    - молан ?
    - тудо шеҥгеке чакнен ок мошто . южо ӱдрамаш гай огыл ...
    Сергейын туштен ойлымыжым Окалче умылыш , но нимом пелештен
 ӱш шукто , нунын деке Мексон лишеме .
    - теве ончо , кужу пӱет мом ыштен ? - лудыжым Окалчылан
 ончыктыш .
    - каргыме , адак толын ? логарешыже шинчам ыле ! - турыр-йолашым
 Мексонлан сакаш шӱдышат , окалче саде лудыж дене Манаев деке лектын
 ошкыльо , лудым кӱташ иктаж еҥым йоднеже .
    - а мом Манаев почеш кошташ ? лучо пирыжымак лӱяш . кызыт кече
    ояр , йӱд леве . икса тӱрыштӧ пеш сай . Сергей , ала келшет ?
 - йодо Мексон .
    " пире " мутым колын , пӧрт гыч Чолпан ден Миклаят лектыч .
 чолпан Сергейым вачыж гыч пералтен каласыш :
    - каена ! эрла вет каныме кече . кастене колым кучена ,
 а эр велеш пире деке каена . только пелен Алексейым налаш
 кӱлеш ыле , але пычалжым ...
    чыланат келешышт . миклаят пеш кайнеже ыле , да аваже толын шуо .
    - тыят кайнет ? каен ончо ! каен гына ончо ! ужат , могай сонарзе
 лектын ! эше пычалжым кученат от мошто ! - эргыжым пӧртыш покташ пиже .
    - авай , ынде вет пытартыш экзамен ... мый вет ямде ... - Миклай
 аваж ончыч пӧртыш ошкылеш гынат , тудын велке савӱрнен-савырнен
 ончалеш , сӧрвала .
    - айда , ошкыл , ошкыл ! уна , йӱксӧ игет лекташ тӱҥалын .
 шаҥге икте пйык да пйык пеш васара ыле , - Окалче эргыжым тупшо
 гыч эркын шукале .
 **216**
    - лектын ? ! ӱра-а ! - миклайын ӧпке кумылжо тыманмеш шӧрлыш ,
 пӧртончык кӱзымӧ тошкалтышым ныл гана олмеш улыжат кок гана тошкале .
 ынде аважат почешыже воштыл-воштыл пура . вет эргыжлан школым
 тунем пытарыме нерген аттестатым пуат . тудо ынде илыш корныш
 шогалеш . но ала-молан Окалчын ӱшанымыже пешыжак ок шу :
 эргыже тудлан эше изи йоча гаяк чучеш .
    миклайым сонарыш ышт колто гынат , ямдылкалаш тудо кугун
 полшыш . чолпанын шӱдымыжӧ почеш Алексейымат пырля каяш таратен
 шуктыш .
    кас велеш , Чолпанын вуд тӱрыш волен шумыж годым , колызо-влак мо
 кӱлешым ямдылкалат ыле . тыште Шергей , Мексон , Янсет , Метрий
 кугыза да вуеш шушо кок рвезе . ик рвезыже шоферла чиен , татар
 тӱсанла коеш . Метрий кугыза омыта чиктыман ош алашаже воктен
 ӧргыжтырак шогылтеш . мексон кол ӱзгар аралаш ыштыме изи будкышто
 фонарьым ямдыла . капешыже клеенкан спецовкым чиен . йолыштыжо -
 кужу резиновый кем шулыш ынже воло манын , вичкыж шӱштӧ дене
 кыдалысе ӱштеш пырежтыме .
    - ну , тӱҥалына ? - йодо Сергей .
    - а Алексей ? толаш лийым-ыш ... - ӧрмалгыш Чолпан .
    Алексей молан волен огыл - иктат ок пале . тудын лу-лучко минут
 вучен ончаш лийычат , колызо-влак адак ик гана тамакым шупшаш ,
 икте-весе дене кутыркалаш пижыч . а ме , лудшо йолташ , айда
 Манаевмыт деке ончалына , нуно кызыт мом ыштылыт , Алексей
 Икса тӱрыш молан волен огыл ?
    Алексей шке пӧлемыштыже койкышто кия . кок кидкопажым
 шоягорем йымак пыштенат , потолокыш онча . Манаев , кӱвар оҥам
 кычыр-кочыр мурыктен , пӧлем мучко мӧҥгеш-оньыш коштеш .
    - ну , кузе тыге ? - алексей тура чарнен шогалят , тудо
 уэш йодышташ тӱҥале .
    - сайын ом шарне , - Алексей тугак потолокыш ончен
 вашешта .
    - кушеч , ӱстембач але ӱстелым почын нальыч ?
    - манам-ыш , ом шарне . наверно , ӱстембалне лийын . мыйын
 кӱсеныштем нимогай сравочат уке ыле .
    - ом ӱшане , Алексей , ом ӱшане ! '
    - ну , правильно !
 **217**
    - мо правильнио ?
    - йӱшӧ вуя солалтенам .
    - а молан ?
    - ом пале . можыч , кушкед шуаш - тыланет полшаш . можыч ,
 ончал лекташ - мо тугай проект ...
    - кушкедаш ? кушкедат гын , мо лиеш ыле , палет ?
    - палем . тюрьма .
    - дурак ! я мыйын нерген , ават нерген шоненат ? ..
 ну , мом ынде тый денет ышташ ?
    - кеч-мом ыштыза .
    - теве правленийыш але парткомыш миемат , каласем :
 проектым Алексей шолыштын , манам . вара тек вор лӱмым нумал кошт .
    - тылат садак огыт ӱшане . мый шке намием ! - Алексей кынел
 шинче . тудо кызыт гына мӱкшотар гыч толын , пӱрӧ пуш дене ӱпша . -
 каласем : ачам ден авамын проектыштым ужмем шуынат , ончалаш
 налынам ыле . а мӧҥгеш пышташ шуын омыл , тудо кечынак олашке
 кайшым .
    " подлец ! пире иге ! " - манаевын кычкырал колтӱмыжо шуо .
 но , шӱмжым йыштӧ ток перымым шижын , шке пӧлемышкыже ошкыльо ,
 эмым йӱӧ . да , патартыш жапыште тудо шӱм дене орланас
 тӱҥалын . врач-влак нервылан верч маныт . теве кызытат , изиш
 тыпланаш манын , диваныш шуйнен возо . но шӱм кочо садак ок
 шуло . "алексей проектым молан солып налын ? неужели чыным ойла ?
 неужели тудынат палымыже шуын ? пален гын , мом вара пален налын ?
 кӧм мокта ? кӧм орла ? ах . йоча , йоча ! .. "
    колызо-влакын вучымо лучко минутышт эртыш , Алексейым вучен
 ышт шукто . но кызыт нуно чӱланат вӱд ӱмбаке ончат . шола велне
 лудо-влак кугу тӱшка дене салтакла радамлалтыныт , атакыш кайшыла
 койын , Икса покшеч тӱрышкыла ийыт , лювртатат , лорга йӱкышт
 дене ларткыктат . кӧ ок пале гын , шонен кертеш : лудо-влак
 ала-могай оҥай модышым эртарат . но Мексон нунын чоя койышыштым
 пеш сай пала , сандене чонжо когарген пелештыш : " уна , нуно
 мемнан деч ончыч тӱҥальыч " .
    чынжымак , лудо-влак Иксан куакш тӱрышкыжӧ веле шуыч ,
 чыланат , почыштым шогалтен , нерышт дене вӱд пундаште пургедаш
 тӱҥальыч . тыге нуно Икса покшеч поктен кондымо тыгыде
 кол-влакым авызлат .
 **218**
    " Dружба " колхозышто тыге шол : вӱдшӧ икте , а озаже коктыт .
 вӱд улмылан кӧра кол кучымо планым пуат , вӱдым онченак лудым
 ашныктат . иксаште вӱд куакшлан кора пел колым лудо кочкын пытара
 гын , Мексон деч весе нигӧ ок ойгыро . Йӧра эше ватыж дене ок
 кредал : лудыжо вет тудын . теве кызытат " ай , мом нуным ончаш "
 манын кидшым солалтышат , Алексей деч поснак тӱҥалаш командым пуыш .
    келде тыштак - Икса тӱрыштӧ , суем ломаш дене лӱмын ыштыме
 кашташте кеча . тудо мӱндырч ончымаште веле кужун коеш . чынжым
 гын , посна кӱчык келде-влак кечат . вӱдыш колтымо годым нуным
 колча дене иктыш ушкалат .
    келдем ушкалаш Мексон улыжат лу-лучко минутым йомдарыш .
 ынде тудо йытыра оҥа дене ыштыме кужака салкыште кия . но Мексонлан
 эше ик сомыл кодо - салкым моторный пушыш кылдаш . моторный пуш
 тыште коктыт - " восток 1 " ден " восток 2 " .
    чолпанлан " восток 1 " вереште . Мексон шкеже кокымшеш шинче .
 Сергей , Ансет да рвезе-влак салкыш кӱзышт . метрий кугыза
 вӱдыш келын пурышат , салкым шӱкалаш ямде шога . теве Мексонын
 моторкыжо гӱжлен шолткаш тӱҥале . мотор виян пӧрдмылан кӧра салке
 ден пуш кокласе вӱд шолеш веле , туге гынат салке шке верже
 гычын пеш эркын тарвана .
    янсет салкыште эн тембал лукеш сукен шинчын , кидысе кужу тояж
 дене вӱдын келгытшым вискален кая . теве мерт келгытыш шуыч . янсет
 тояжым лукыш шуышат , кок кидшым модыктен , келдем , ярымлен-
 ярымлен вӱдыш кышкаш тӱҥале , келде нелтыш-влак гылде-голдо веле
 шоктат , салке тӱреш логалын , вӱд пундашке шуҥгалтыт .
    Сергей пала , келдем вӱдыш колташ куштылго паша огыл . шийме
 машинаш кылтам кузе иктӧр ярымлен пуэдат , тыштат тугак . вараш
 кодат - вӱд пундашке волен шушо келде кодшо ужашыжым салке гыч шкак
 шӱдырен волта , куктен кертеш , а вашкет - келдет кылта семын
 волен возеш , адак кукталтеш . сандене Сергеят Янсет деч
 вараш кодаш лӱдеш , келден калке велешыже сукен шинчынат , янсет
 дене тор колташ тырша .
 **219**
    паша Сергей деч писылыкым йодеш гынат , пеш оҥай чучеш :
 Янсет нелтыш кылдыман тӱрым колтылешат - чыла вӱд йымаке кая ;
 а Сергей велымсе келде кандра вӱд ӱмбаланак кодеш да тушан
 икшырымын кылдылме калке паҥга-влак ший кагаз ӱмбалсе шем точкылам
 шарныктат .
    - шо-шого ! - кенета Янсетын йӱкшӧ шергылте .
    Мексон моторжым шогалтыш , ончале - Сергей вӱ дыштӧ .
    - шайтан огыл мо ... пижын ! - вӱдыштӧ почаҥшыла , пеҥыжеш тудо .
    - рвезе-влак , мом умшадам карен шогеда , уна , тоям шуйыза ! -
 Мексон кычкырале . срегейлан тоям шуйымо нерген рвезе-влак
 ала-молан соналтенат огытыл , аптранен ончен шогат . кызыт
 Мексонын шӱдымыжым колын , нуно коктынат иканаште тоя кийме
 салке вуйыш тӧрштышт . но вараш кодыч , Сергей салке ӱмбакат
 кӱзен шинче , куанышыла койын , шола йолжым нӧлтал ончыкта :
 йолыштыжо пел ботинкыже уке .
    - эй , Мексон , мокшынчо он ! ужат , утлышым вет ! -
 Мексонлан кычкыра Сергей .
    - керемет , лӱмын ыштылат мо ? - ночко чывыла койын шинчыше
 Сергейым Мексон вурсаш пиже .
    - у-ӱ-ке , йо-йо-лжо пӱтырналте , - умылтара янсет .
    - конешне , - ӱшандара Сергеят .
    - ты-тынеш пу-пурышыч , коеш . на, чий , - Янсет Сергейлан
 фуфайкыжым пуыш . Сергей ыш торешлане , трусик марте чыла кудаше ,
 а вара кукшо фуфайкым чийыш .
    - кузе , тӱҥалаш лиеш ? - йодеш Мексон .
    - тӱҥал ! - Сергей шке верышкыже шогале .'
    - э-э , таче - йывылдик ! - метрий кугыза пушышто шинчыше
 Чолпанлан вӱд сер гыч ойка . нуно келдем вӱдыш колтен
 шуктымым Икса тӱрыштӧ вучат .
    - мо йывылдик ? - чолпан ыш умыло .
    - кол ... Уна , кол олмеш Сергейым кученыт , - азаплана
 кугыза .
    выд ӱмбалне тымык-тымык . пурла велым , колызо-влак ваштареш ,
 пеле гыч пӱчмӧ гай тылзе лекте , вӱд ӱмбалке ош той тӱсым шуыш .
 чыла сандалык - пел тылзат , каваште чӱчкышӧ шӱдыр сорта-влакат
 Икса пундаштыла койыт . тидым ужын , Чолпанын ушыжат ик
 **220**
 жаплан мӧҥгештме гай лие , Метрий кугызан мутшо дене келшымыла ,
 трук шоналтыш : " арам вет толашена , кава пундаште могай кол ? "
 но тиде жапыште Мексонын йӱкшӧ шоктыш : " дава-ай ! "
    чолпан кенета помыжалтме гай лие , шке моторкыжым ончык
 колтыш .ынде моторка-влак Иксалан тореш вочшо келдем , кок
 шулдыр гыч пижыктен , ончыко шупшаш тӱҥальыч . тудат , салке
 семынак , нелын , чытырнен шӱдырна . но тиде нимат огыл .
 только йӧршын ынже пиж . сандене куакш верыш , лавраш пуртымо ок
 кӱл . теве тидланак чолпан вӱд келгытым тояж дене пеш вискала ...
    - стоп ! Церышке ! - икмыняр жап гыч Мексонын йӱкшӧ шоктыш .
 тӱдын пушыжо Чолпанын деч виянракат , атырлан ончык каен . ынде ,
 оҥго гайымыштен , серышкыла лекташ тӱҥале . тидым ужын , Чопланат
 шке пушыжым тӱрыш виктарыш , Икса серыш ик-кок ошкыл наре шуде ,
 тудо йосшкынеш чож-ж шоктен шинче . тыгаяк йӱкым луктын , Мексонын
 пушыжат иктаж вич метрлан ончыко толын чарныш . моло колызат
 шукертак салкышт гыч воленыт , пуш лекмым серыште вучат . тыштак ,
 алашажым вӱдалтен , Метрий кугӱза шогылтеш .
    - кычкаш мо ? - йодо тудо .
    - мо вара , кӧ шупшаш тӱҥалеш ? - мексон тудлан сыренрак
 пелештыш , пуйто шоҥго первый гана вӱд воктеке волын , мом
 ыштышашым ок пале .
    алашан омыташкыже келде кандрам кылдаш Янсетат полшыш .
    - айда , Проворный ! - метрий алашажым покталтыш .
 тудын ушыж гыч алят Сергейын вӱдыш шуҥгалтмыже ок лек .
 " пытыш ! таче кол - йывылдик ! " - алят тургыжлана тудо . кӧ
 пала , ала тидланак , имньым кычкаш але уке маншыла . Мексон
 деч йодо . чынак , ончыни : тургыжланыдыме колызо - колызо
 огыл , маныт . икса гыч серышке келде ошма йӧршан мландеш чожген
 шӱдырна . имньылан куштылгырак лийже манын , колызо-влак шкештат
 полшат . теве Чолпанат шупшеш да колыштеш : тиде ошма йӱк
 иктаж-мом сайым сӧра мо ? кызыт тудо ала-мо пустан сокта , тиде
 ошма пуйто келден огыл , а шӱмым йыга . но келде койын ,
 куштылемеш . тидыже Чолпаным эше чотрак веле азапландара :
 чынак мо тудо пуста ? .. теве келде игат мӱндыр огыл .
 минут эрталтыш ала уке , пычкемыш касыште сайын оккой
 **221**
 гынат , Мексон кидшым нӧлтал кычкырале . имне чарныш . ынде
 келден кодшо ужашыжым колызо-влак шке кидышт дене шупшыт .
 шупшыт , вашкат , но иктат нимом ок пелеште , чыланат келде
 иге велке ончат : кузе тудо ? теве Метрий кугызат имньыжым
 руден шуктен ; окшак улмыжым ончыде , куржынак тольо :
    - уло ! рвезе-влак , уло ! - эн ончыч Сергей кычкырале .
 тудын почеш рвезе-влакат юарлаш тӱҥальыч .
    - йылмешда укш кошарге ! - келде игыш кержалтат , Метрий
 кугюза шӱведаш пиже . янсетат тудланак полша , только " укш "
 олмеш " сӱвалым " сӧра .
    Мексон гына шкенжын чонжым ок ончыкто . фонарьым
 кидышкыже налынат , келде шеҥгек вӱдыш пурен , келде иге
 сайын лектеш мо - эскера .
    сонарзе ноя , колызо нӧра , маныт . Сергейлан таче нӧрышаш
 кодын огыл . фуфайкыжым кудаш шуышат , ночко трусик денак келде
 иге шеҥгек вончыш . Мексонын фонарь ойыпешыже тудын капше
 ынде вӱдияла веле коеш . тиде ок сите , эше кычкыра :
    - давай , давай ! ... уло , уло ! ..
    тудын кычкырымыже арам ыш лий . шудо ден лавраш варналтше
 келде игым латкок кид Икса серыш луктын пыштыш . кол , очыни ,
 ятырак уло , келде иге кожганылеш , тушеч лекше вӱд пуш шушо
 кияр тамым шарныкта .
    - эй , лекса ! мландыштат чапа-чапа коштын ончыза ! -
 рвезе-влакын полшымышт дене Сергей келде игым нӧлтал рӱзалтыш .
 тазыла кол-влак , икте-весышт ӱмбак йогат , ошмаш керылтыт .
 кечывалым ырыше ошма але сайынжак йӱкшен шуын огыл , кол-влакын
 йӱштӧ капыштлан тудо , витне , шокшо салмала чучеш : тӧрштылыт .
 кугурак каракат , пардашат коеда . тунамак чпу-чпу шокта .
 тиде - янсет шӱведа , шинча вочмо деч аралынеже , лачышке
 вашкерак опташ тырша .
    чолпан Ансетын толашымыжым уждымыла коеш : " айда ,
 ораде дене ораде от лий " , - шона тудо Мексон воктен тамакым
 шупшын шога , утларакшым тудым онча . а Мексон лап лийынат , кол
 кышылыште эн тыгыдыжым кычалеш  . мумекыже , кидышкыже налешат ,
 илыше але уке маншыла , умшашкыже ончалеш , а вара вӱдыш кудалта .
 тыгай пиалан кол иге кушко логалмыжым ондак ок умыло , вӱд ӱмбак
 чоп шоктен возешат , ик жап тарваныде кия , а вара , ушыжо сайын
 пурымек , иже
 **222**
 почшо дене лупшалеш , капшым йоҥеж гайым ышта да вӱд йымаке .
    метрият оҥай койышан . тудо , чӱч шинчын , тыгыде олаҥге ден
 шереҥгым пога , шылташ тырша . уке , сутлыклан кӧра огыл . шоҥго
 эше изиж годымак колын да кызытат ушана : пуйто кол-влак айдеме
 семын икте-весышт дене кутырен моштат , икана кидыш логалше
 колым вӱдыш колтет гын , вескана тудым кучаш ик шоно , да эше моло
 коллан тудо пуйто ойлен шукта , шылаш шӱда .
    тыгай койышыжлан Метрий кугызам Мексон первый вурсенат толашен .
 но Метрий кугызат , шке манмыжла , " хитрый-Митрий " . кол
 шагалрак верештмым веле вуча , тыманмеш Мексон ӱмбак кержалтеш :
 " маньым вет , тыгыде колым вӱдыш ит кышке . арам от ӱшане . теве
 ыҥде " , - рӱда тудо , а ыжгунам парня коклаж гычат ончыкта ...
   - эпрашляр , мо тыгай ? - пытартыш олаҥгым налаш шуйымо кидше
 дене татар рвезе шудо йӧре пӱтырналт лекше кӱртньӧ арверым нӧлтале .
   - портсигар але калай ате ? палаш манын , Сергей рвезын кид гыч
 саде арверым нале . кӱчшӧ дене почаш толаша - ок керт . - ну-ка ,
 кӧн кӱзыжӧ уло ?  аламо нелын чучеш ...
    почыч . кӧргыштӧ изи паккӱзӧ ден шӱшпык  .
    - пу-ян , - ынде Чолпанат шушпыкым кидышкыже налде , савыркален
 ончыде ыш чыте . чыланат тудын чурийышкыже ончат .
    - ожнысо офицерын . ший дене ыштыме лийшаш ... теве эше ала-мом
 возымо , - Чолпан лудаш толаша .
    - возымо ? ! - тудын деке молат лишемыч , фонарь тулеш лудаш
 тӧчат . шӱшпык кид гыч кидыш кусна .
    - чуза ! - Сергей уэш волен шинче , возымо тураште рӱдаҥше
 верым кӱзӧ дене эрыкташ тӱҥале . рвезе-влакат воктекыже шинчыч ,
 шинчашт дене пеш полшат .
    - " ян " - лудеш Сергей . вара , чын мо маншыла , рвезе-влаклан
 лудаш пуа .
    - " ян " , - поче-поче лудыт нунат .
    - ян ? .. - чолпан шӱшпыкшым уэш кидышкыже нале . ик жап тудо
 тӱҥшӧ гай шогыш , вара эркын , Янсет велке савырныш : Янсет ,
 тиде ачатын .
    Янсет мумо паккӱзым кучылт шога ыле . паккӱзыштӧ нимо
 сайжымат ыш му , чыла рӱдаҥ пытен ,почат
 **223**
 гынат , очыни , шаланен возеш .  кызыт Чолпанын шуйымо
 шӱшпыкшым ужым , ачажын лӱмжым колын , тудо лӱдын колтыш .
 неужели ? .. вет Ян чынжымак тудын ачаже . тичмаш лӱмжӧ Янай
 гыант , калык эре кӱчыкын Ян манын ойлен . янсет ачаж деч кум
 ияш веле кодын . тудын нерген улыжат аважын каласкалымыж
 гыч изишак шарна . тыгак пелкидан кочаж нерген калык ойлымым
 колын ...
                  *  *  *
    ... тиде 1922 ийыште лийын . шужен ий але эртен огыл . но калык
 у уржам вучен шуктен . пеле шушо уржам кечеш коштен , ӱржа шӱрым
 але пучымышым шолтен кочкаш толашат . теве икса вес могырыштат
 кок еш шке аҥажым тӱред пыштен . иктыже марий картлан шогышо
 поян Шамайын весыже йорло Яныбайын - Янсетын пелкидан кочажын .
 тудо япон войнаште лийынат , Порт-Артурым япон-влак деч аралымыж
 годым пел кидшым йомдарен толын . сандене , йӱмекыже , паштеҥге
 кидшым солкалаш тӱҥалеш улмаш . тудо япон ваштареш кредалмыж дене
 моктанен , оҥжым кырен кычкырен : " паледа , мый кӧ улам ?
 Порт-Артур ! " тидланак калыкыште шукыжо тудым шке семынышт
 Портартере маныныт .
    пелкиданлан пасу паша йӧндымӧ . сандене Портартер тӱредмаште
 шкеже лийын огыл . вес кечынже имньыжым кычкен да тӱред оптымо
 кылталан пасушко шкетак толын . аҥажым Икса серыште кушшо шоло
 тыч палаш шонен , маныт . но йоҥылыш лийын , йыгыре аҥа гыч поян
 Шамайын кылтажым оптен конден . поян , витне , тидымак веле
 вучен : пеленже ӱшанле еҥ-влакым поген конденат , самосудым
 ыштеныт . ойлат , тиддеч вара инвалидын капше кок кече саде шолышто
 кечен .
    варажым , пӱштшо-влакым судитлыме годым , пале лийын :
 Янсетын кочажым нуно коло кылталан огыл сакеныт , а граждан сар
 годым Чолпанын ачаже дене пырля поян-влак деч уто киндын да моло
 кӱлешым государствылан погаш полшымыжлан ӱчым шуктеныт .
 эше ойлат : портартерын колымыж деч вара ялыште мландым уэш
 ала-мыняр гана пайленыт гынат , тиде аҥам нигунам Tӱкен огытыл ,
 колхоз марте эре Ян эргыжлан ешарен пуэныт , ачажым илыше эн
 олмеш шотленыт .
 **224**
    тидыже ялысе поян-влакын шыдыштым эше чот луктын . ынде
 нуно шке ӱчыштым Ян ӱмбак кусараш тыршеныт . ачаж лӱмеш пуымо
 саде мландым курал-ӱден ынже керт манынак , аярым пукшен ,
 имньыжым пуштыныт . но кок ий гыч Ян еэш куда талгыдым ончен
 куштен . моло еҥ-влак арамаш имне кычалаш каят , пел кечым да
 монь йомдарат . Ян нигунам шуко кычалын огыл . арамашке
 изишак веле пура - ший шӱшпыкшӧ дене шӱшкаш тӱҥалеш . шуко
 жапат ок эрте , талгыдыже шкак йортен лектеш . Ян тудлан
 киндым пукша , шыматен-шыматен , мӧҥгыжӧ наҥгая .
    - айдеме огыл - ия ! комсомол ия ! - кулак-влак ызгеныт .
    - тый , Ян , нунын деч ит лӱд . ме нуным садак сорлыклена ,
 - куандарен Чолпанын ачаже .
    ойлат , йоммыж деч арня ончыч Ян Чолпанын ачаж деке
 каҥашаш толын . нуно колхозышто пырля ыштеныт : Иван Исаич -
 председатель . Ян - счетовод .
    - теве лудын лек , - кагаз лаштыкым ончыктен Ян . тушто
 возымо : " комсомол Ян , коммунист йолташетлан илаш шукак кодын
 огыл . тудлан шӱгар ямде . но тый эше самырык улат . Иван
 деч ойырло , колхоз пашатым кудалте . уке гын , вуетым пирылан
 пӱчкын пуэна " .
    чолпанын ачаж ӱмбак икана уже лӱйкаленӱт . сандене тудо
 Янайланат шекланаш шӱден , шкак централкым налын пуэн . ойлат ,
 Янсетын аваже Янын колымыжлан эре пычалым вурсен . " саде
 пычал огыл гын , ок йом ыле , пычал керте " , - манын .
 пашаже тыге лийын .
     ӱарня мучаш кастене чылан малаш возыныт . ӱстел коклаште ,
 пырдыж воктен , ян шкетак книгам лудын шинчен . кенета
 кӱдырчӧ семын пычал пудештын , ян воктенсе окна янда чылдыр-р
 шоктен шаланен . олымбалне мален кийше ватыже да изи Янсет
 ушдымыла тӧрштен кынелыныт . Ян тыманмеш тудым йӧртен ,
 ватыж ден эргыжым кӱварыш шӱдырен волтен , а шкеже , централкыжым
 руалтен , пудӱргышо окна воктек шинчынат , лӱен колтен .
    - а-а , почда калыргыш , шылын утлынеда ? ! - куанен
 кычкыралын тудо , а вара , пычалжым нумалын , уремыш лектын куржын ...
    тиддеч вара Яным иктат ужын огыл , кушко йомын таче
 мартенат огыт пале .
    йӱд поранан улмаш . адак милиционерын колышо
 **225**
 капше пулаштарен . лӱйкалымаш тыпланымек , мӧҥгышто лӱдын
 туртшо калык икте почеш весе уремыш погынаш тӱҥалын .
 ала-кудыжо урем лукышто кийше милиционерын капшым ужын .
 " ох да ах ! мо томаша ?  кузе тыге ? " - мужедыныт .
 эрат шуын , волгалтын , а Янай алят уке . ала-кӧ мутым луктын :
 " моло огыл , милиционерым пуштмыжлан лӱдынат , шылын " .
    арня эртымек , увер толын : колышо - нимогай милиционер
 огыл , а вес ялысе кулак эрге . варарак калык пылышыш вес мутат
 солнен : лӱйкалыме эрлашым мурда вакыште пуйто вӱраҥ пытыше
 ийым ужыныт , но лӱдмӧ дене нигӧлан ойлен огытыл . тыге чын
 ден шоя иктыш варналтын . шуко еҥ ойлен : " сай айдеме ыле ,
 нимогай кыша деч посна йомо " .
    ойлат , Янсет эргыже саде шучко йӱд деч вара тутынаш тӱҥалын .
 аваже Янсетым , эмлаш шонен , Эльян монастырьышкат кондыштын ,
 маныт . уке , полшен огыл .
    кызыт , ачажын шӱшпыкшым ужын , Янсет йоча годсо  жапшымат
 шарналтыш ...
    саде шучко йӱд деч вара Янсетын аваже илаш шке ачаж деке
 пӧртыльӧ . йочалан ача олмеш коча лие . но кум ий гыч аваже
 Корий лӱман марийлан вес ялыш марлан лекте . у ялыште Янсетым
 шукышт торжан вашлийыч . первый ужмаштак кужу йылман ӱдрамашышт
 руал пуэныт :
    - э-э , Корий почан ватым конден , маныт . почшо тиде , ужат ?
    Корийын эше первый ватыж деч кодшо шке ӱдыржӧ лийын . Янсет
 дене ик таҥаш гынат , пеш осал койышан , полдалге . янсет
 нерген вате-влакын пыльгыж ойлымыштым колмеке , тудат игылташ
 тӱҥалын : " почан Янсет ! " " почан Янсет ! " кочаж дене
 эрыкыште илен тунемше Янсетат вуйым пуаш шонен огыл , ӱдырлан
 кӱсыжым тӱлаш тӧчен .  но тыгай годым Янсетлан шканжак
 логалын . утларакшым аваж велым .
    икана кеҥежым нунын деке уналыкеш кочаже миен .
    - мо ӱҥышын коят , эргым ? - тудо " уныка " олмеш Янсетым
 " эргым " манын .
    Янсет умылен : аважланат тыште куштылгыжак огыл . корийын
 ӱдыржо Янсет дене пырля аважымат пешыжак йӧратен огыл .
 тудлан келшаш шонен , аваже
 **226**
 кеч-кунамат эргыжлан логалташ тыршен . пытартышлан Янсет
 шкежат титакым ыштен , саде ӱдыр дене кредалшыжла , чайгоркам
 пудыртен . тунам изи йоча у ачажын серыпле кидшымат пален налын ...
 уке , чыла тидын нерген Янсет кочажлан вуйым шийын огыл , ӱлыжат
 йодын гына :
    - кочай , мыланем курайым ыштен пуэт ?
    саде курайлыкым кычалын , кочаж ден уныкаже пел кече чодраште
 коштыныт .
    - теве ! теве ! - Янсет изи кидше дене кочажлан шымавучым
 ончыктылын . кочайын шинчаже пӱсӧ огылат , ок уж дыр , шонен тудо .
 а кочаже эре ончык наҥгаен . памаш тӱрысӧ чашкерыш шумекышт гына
 чарналтен да шке кычалаш пижын .
    - эк , сай курай лиеш ! - вичкыж кужу пучым пӱчшыжла пелештен
 шоҥго .
    шоҥгын кидше чоштыра гынат , вичкыж , нӧргӧ шымавучым ныжылгын
 кучылтын , йочан изи парняжлан келшыше рож-влакым ыштылын , шкежат
 шоктен ончен . а курай шокташ кочаж гай мастар тиде кундемыштыжат
 лийын огыл . ик рожым парняж дене темдалеш - шымавуч вичкыж-вичкыж
 йылым луктеш , весым темдалеш вес йӱк лектеш . шоктышыжлак , уныкажым
 куанен ончалын , вуйжым я шӧрын ыштен , я кӱшкырак нӧлталын , кок
 кидысе парняж дене рож-влакым алмаш-алмаш темдыштын , а Янсет
 тудын ончылно , умшажым карен , тӱҥшыла ӧрын шоген .
    - ит ӧркане , курай модыш огыл , тунемаш кӱлеш . курайынат шке
 чонжо уло . тудын чонжым пален шуктет гын тыят сай курайзе лият ,
 - уныкажын чытамсыр кумылжым ужын , туныктен ойлен кочаже .
    кочаже каймек , йочалан , эх , мочоло ӧкынаш логалын ! вет иктым
 веле ыштыктен ! а Корийын ӱдыржӧ эре пижедылын : мошта , ок мошто
 - шӱшкен толашен . а Янсет шке курайжым чон вургыжде пуэн кертын мо ?
 уке . кочажын йомакшым колыштын кушшо йоча тунам шкйежат йомак
 илыш дене илен . курайым кидыш налеш веле - пуйто тунамак йомак
 тӱняш логалеш ... теве Кужер вӱдыш йӱксӧ-влак лыбе-лобо чоҥештен
 толыт . янсет , курайже дене нунын коклаш пурен , шӱшкалтен колта ,
 да йӱксӧ-влак чыланат мотор ӱдырыш савырен шогалыт ... жапын-жапын
 Янсетын ушыжо йомакым шке гычынат чоҥен . теве тудо чодра
 покшелне шога . курайын
 **227**
 шоктымыжым колышташ чыла янлык , кайыквусо погынат . эн покшелне
 лӧзмӧн маска кушта , а сӱанватыла лӱҥгышӧ ик ӱжар ломбышто шӱшпык
 ныжыл семым ронча , Янсет дене таҥаса , тудым сеҥынеже ... уке ,
 йочя сеҥаш ок пу ! тудо эше виянрак шокташ тӱҥалеш ... икана лач
 тыге куанен шоктымыж годым урем гыч Корийын ӱдыржӧ куржын пура ,
 шӱшпык семым колын , янсетын курайжылан кержалтеш . воктенжак
 ачаже , корий , шинча . йоча-влакын шургымыштым ужын , ондак тудо
 ала-мом кычкыралын , а вара ...
    Янсет кызытат шарна : ача лийшыже тудын ваштареш пирыла урмыж
 тӧршталтыш , ик кидше дене вуйжо гыч перыш , весыж дене курайжым
 шупшын нале , шорт шоктыктен тодылын , тулан коҥгаш кудалтыш .
 Янсет ужо , курай коҥгаште ондак чонаҥме гай тарваналтыш ,
 чытыр-р шоктен ойыпаҥе , йошкар шолгымыш савырныш , а вара сур
 ломыж лие , пуйто колыш ...
    тиде кече , тиде сӱрет Янсетын илышыштыжат йыжыҥ лийын кодо .
 курай йӱлен пытыме дене пырля тудын йомакле уш-акылжат йыклык
 шулыш , йомак тӱтыра ала-куш кенета йомо . тудо аваж ончык миен
 шогалят , пеҥгыдын каласыш :
    - авай , эрла мый тышеч каем . кочай деке ...
    Янсетын кочаже колымылан ынде куд ий лиеш . вес иешын Янсет
 марийлыкеш пурен . курай соктымыжым алят чарнен огыл . калыкыште
 тудым чӱкыдынак " шӱшпык Янсет " маныт ...
    Янсет шога , чыла тиде эртышым шона , а воктенже тудын ӱмбак
 ончен , колызо-влак шогат . тидым ужын , Янсет каласыш :
    - а па-паша ву-вуча-с . айста , эше и-ик гана ...
            *  *  *
    тылзе койын ӱлыкӧ вола . ынде тудо ваштареш огыл , а чоян гына
 шеҥгечын эскера . арам огыл вет тылзым йӱд орол маныт . тудо
 йылмыжымат кучен мошта , нигӧлан нимом ок ойло . ойла гын йӱдын
 йӱд шотшат , моторлыкшат йомеш ыле шол . а йӱдын моторлыкшо чоным
 лыпландарыше шыплыкыште , кече тургым деч ласкан канымаште . йӱд
 ден кече - сутка - айдемын шӱмжӧ гай : ик гана почылтеш , вес
 гана петырналтеш , ик гана пера , вес гана каналта .
    тыге кызыт Чолапан шонкален кия . тудо вӱд серыште
 **228**
 изи лакеш возынат , пире толмым вуча . яра кияш йӧсӧ , омо пызыра .
 мален колташ огыл манын , тудо ынде пире нерген шонаш тӱҥале :
 пирым пуштмо паша могай - суапан але сулыкан ? вет ава пире гын ,
 мыняр иге тулыкеш кодеш . а ончен кушташ гын , нунымат пий гай
 ӱҥышым ышташ лиеш . ойлат , ожно тундра гыч ик охотник Москвашкат
 пирым кычкен миен ... да , айдеме деч виян , тудын деч ушан тӱняште
 нимат уке . шона гын , тудо пире игымат мут колыштшым ыштен кертеш ...
 чолпанын шинча ончыланже кенета Алексей сӱретлалте .  пуйто
 Москвашке пирым кычкен мийше саде еҥет охотник огыл , а Ялексей :
 пуйто пирыже дене тудо Чолпан деке Ленинградыш каяш лектын ...
    " мо чорт ? ! " - чолпан омыюан шинчажым туржын нале , вуйжым
 рӱзалтен , кавашке ончале . ошалгын печкалтше волгыжтӱрым сужын ,
 мӱндыр шӱдыр-влакат йорга шинчаштым икте-весе почеш кумаш
 тӱҥалыныт , кече ынже уж маншыла , ондакрак шылаш толашат . эр
 Чолпан гына шке илышыж дене ила . тудо эше шочын веле , куанен
 чучка . Чолпан Пӧтыр колын , пала : ты шӱдырым тыгай ласка ,
 куан улмыжлан ожнысо марий , " эр Чолпан гай койышаным ыште "
 манын , юмым кумалын , шочын сукчым сӧрвален .
    пӧтырлан гын сӧрвалыме ок кӱл . тудын верчын ачаже тыршен .
 октябрь революций деч вара шочшо волгыдо илышым ужын , тудо
 Богомолов фамилийжым Чолпан фамилий дене вашталтен .
    чынжымак , ялысе Советын первый председательже , а варажым
 колхоз вуйлатыше лиймек , Чолпанын ачажым Богомолов манше
 лийын огыл , кажныже тӱрлӧ семын лӱмден : коммунист Иван ,
 Чолпан Иван , я просто - председатель . кызыт ялыште улыжат
 Кялий кугыза веле Богомолов фамилий дене коштеш .
    " да-а " , - шоналтен , Чолпан адак кавашке ончале . кастене
 чинче дене тӱрлымыла койшо кайыккомбо корнат ынде шулаш тӱҥалын .
 тудын Чолпан поснак кужун онча . ушышкыжо Даша ден Сергейын
 Йӱксӱдыр ден йӱксэргыла чиен куштымышт , кялий кугызайын
 кайыккомбо корно нерген ойлымо легендыже толын пурыш . " эх ,
 Сергей , Сергей " , - чолапан шкенжын титакан шӱмжым кольо .
 языкан тудо Сергей ончылно , языкан ...
 **229**
    чолпанлан ваштареш , пел аҥа кутыш тораште , йолыштымо шкет
 лудо карт-карт йӱкланен шинча . шолаштыла , Мексон кийме тураште ,
 весат йӱкым пуа . нунын дене пырля эр тымыкым эше вӱдысӧ моторка
 йӱкаҥда : тиде Сергеймыт келдем вес гана колтеныт .
    йырваш йӱк-йӱан гынат , Мексонынат ушыжо пире нерген шона .
 толеш але уке ? тыге шонкалышыжла, тудат эртышым шарналтыш ...
    война тӱҥалме ий лум келгем веле шуо , мут шарлыш : кужер
 арамаш пире шуко погынен . ойленыт , нуно пуйто война кайме вел
 гыч куснен толыныт .
    луман ик кечын Мексон Мешер нӧлнерыш миен лектеш . ончылныжо
 изирак чара вер . чара покшелне улыжат ик шертне уа , а тудын
 воктен ала-мо имньыла койын шога . сайынрак ончале гын налыш -
 ӱшкыж шордо . изишак кадыр неран вуйжым чучкыдын кӱшкӧ нӧлталеш
 ончыкыла лап пыштыме кок кугу пылышыже модынак модеш .
 лӱдыкташ огыл манын , Мексон нӧлпӧ тӱҥеш шылын шогале .
    но мо тугай ? кӧ тыге шӱлештын вашка ? онча , чодра кӧргӧ гыч
 пире-влак кудал лектыч . шордо пуйто нуным лӱмын вучен ,
 шертне парчам кочшыжлак , нунын деке савырнен шогале . пире-влак
 кудалмыштым кенета чарнышт . йылмыштым луктын , кужу кошар нерышт
 дене пургедын , лумым нулат . улнен пытыше янлык-влакын мӱшкырышт ,
 лукын пурен , яра мешакла кеча , товаҥ пытыше кулап гоч ӧрдыжлуыштат
 палдырна .
    шоҥгӧ пире эн ончылно . виян кӱчык шӱйжым ончык шуен , ныл йолге
 луман мландеш кыртмен , йӱлышӧ шинчаж дене шордо ӱмбак онча .
 онча , но ок тарване , а тӧршташ гын , шордо деке улыжат кум-ныл
 гана тӧрштыман .

 121 **3**
 йоча садыште
           икшыве-влакым сылнымутан
           литература дене палдарымаш
    калык ойпого да сылнымутан произведений дене изинекат палыме лийын ,
 икшывын уш-акылже йылмыже утларак вияҥ толеш , тыгак койыш-шоктышыжо
 шуаралтеш да тудо сылнылыкым йӧраташ шӱмаҥеш , йырым-йырысе илышым
 кумданрак пален налаш кумылаҥеш .
    йоча-влакым ондакак калык ойпого дене палдарена . тудо умбакыжат
 икшывым поро койыш-шоктышан , яндар шӱм-чонан лияш , сылнылыкым
 шижын мошташ туныкта . ава шочшыжлан калык ойпого кокла гыч эн
 ончычак аза малтыме мурым мурен , варажымат йочан ныжыл кумылжым
 муро денак савырен моштен . поснак икшыве-влак модмо мурым йӧратат ,
 тыгодым шомаклан келшышын кид-йолыштым да кап-кылыштым ,
 изин-кугун койышланен , турлӧ семын тарватылыт . мутат уке , муро гоч
 икшыве-влак чон шижмашыштым вияҥдат , шочмо йылмын йӱк-йӱанжым
 колыштын да каласен мошташ тунемыт , мурын ритмыжым да чатката
 рифмыжым , мом каласаш шонымыжым пален налыт . мурын шомакшым
 йоча-влак вашке ушышкышт пыштат , куштылгын тунемыт да кужу жап
 огыт мондо . тыге шкеныштын кутырымышт годымат калыкын муро
 погыжым кучылташ тӱҥалыт . мурын воспитательный значенийжат
 кугу : тудо икте-весым пагалаш , поро лияш , пашам йӧраташ
 кумылаҥда .
    калык ойпого кокла гыч кугу верым йомак налеш . йомакыште
 калык ончыкылык сай илышлан ӱшанымыжым почын пуа , тыглай
 еҥ-влакын ушан , йӧным муын кертше , пашам йӧратыше , поро да
 виян улмышт нерген каласкала , йӧрдымӧ койышым , сутлыкым ,
 йогыланымашым да моло осалымат койдарен ончыкта .
    йомакын шке шотан тӱҥалтыш ден мучаш ойжо уло , мутлан ,
 " иленыт улмаш кугыза ден куваже " , " йомак умбак , мый
 тембак " , тулеч молат . пачаш-пачаш каласкалымашат йочалан
 келша , куштылгыракын умылаш да шарнашыже полша .
    " йоча садлан марий йылме программа " дене келшышмын ,
 кугырак ийготан группышто икшыве-влак марий калык йомак дене
 пырля руш да моло калык , тыгак писатель-влакын возымо икмыняр
 йомакышт дене палыме лийыт . нуно оҥай сюжетан улыт , умбакыже
 мо лиймым палаш чоным йылатат , осалым сеҥаш , илышыште порым
 ышташ , незерлан полшаш , вийдымым чаманаш ,чолга лийын кушкаш
 туныктат . южо йомакыште пӱртӱс кумдан суретлалтеш , янлык ден
 кайык-влакын тӱсышт , койыш-шоктышышт келгын
 **4**
 почылтеш . чыла тидым йоча-влак дене шукташ воспитатель пеш
 устан йомакым каласен пуышаш , йӱкымат изин-кугун вашталтыл
 моштышаш , шинча ончалтышыжат тыгодым тӱрлӧ лийшаш кид денат
 ончыктыл колтымым йоча ужшаш , пуйто каласыше еҥ шкежак тушто
 лийын , манын шонышт . тунам веле икшыве-влак ик мутым кодаш
 тоштде колыштыт . нунын шкеныштынат тушто лиймышт , туткарыш
 логалше-влаклан полшымышт , порым ышташ шонымышт шуэш . тыге
 гына , " герой-влак дене пырля илен " , йочан чонжым сай велыш
 савырен кертына . йомакын тӱҥ шонымашыжым , моральжым
 воспитательлан шке мут дене каласаш тӧчымӧ - уто паша . В . Г .
 Белинский манмыла , произведенийыште можо сай , а можо осал ,
 ойлымо ок кӱл , нуно тидым шке шӱм вошт колтен , чонышт дене шижын
 пален налышт .
    йомакым каласкалымек ( але лудмек ) , тыгай йодышым шымдаш лиеш :
    - тиде йомакыште тыланда мо келшыш ? тиде калык ойпого молан
 йомаклан шотлалтеш ?
    йоча-влаклан келшыше верым ( ужашым ) уэш лудын пуаш уто огыл . тыге
 ойырен налын лудмо годым ойпогын сылнылыкшым , тушто таҥастарымашым ,
 эпитетым да оҥай ойсавыртышым нуно ушышкышт пыштен кертыт .
    йомаклан лӱмын ыштыме сырет але панно уло гын , воспитатель
 ончыкта да йодеш :
    - ты суретыште мом ончыктымо ?
    вашмут деч вара саде сӱретлан келшыше верым йомак гыч лудын пуаш
 келша .
    - ынде шинчадам кумыза да шоналтыза , ты йомаклан эше могай
 сӱретым ышташ лиеш ? те могай сӱретым ыштеда ыле .
    каҥашыме жапыште персонажым рашемдыше икмыняр йодышым воспитатель
 шынден кертеш , мутлан :
    - тудо мом чиен ? шинчаже могай ? тулеч молат .
    йомакым ик гана каласыме дене серлагыман огыл . ондак сюжетым
 чон йӱлен эскерыме дене южо верже йочан ушышкыжо ок пуро . уэш
 колыштмыж годым йомакын персонажышт , герой-влакын койыш-шоктышышт
 утларак рашемеш , тудо сылне мут ден ойсавыртышым шарнен кертеш .
    каласыме але лудын пуымо йомакым модын ончыкташ гын , нунын
 чон шижмашышт вияҥеш , йылмыштат лывырга , мутерышт пойдаралтеш .
    занятий деч вара яра жапыште йомаклан келшыше сӱретым ышташ йочан
 кумылжо лектеш гын , воспитатель тыгайлан , кагазым да чиям пуэн,
 сӱретлашыже полшышаш да вес занятийыште , ты сӱретым чылаштлан
 ончыктен , лудмо йомакым ушештарен кертеш .
    калыкын икмыняр ойпогыж дене палдарымеке , писатель-влакын
 сылнымутан произведенийыштым лудман . тидыже йоча-влакын
 **5**
 илыш умылымашыштым тӱням палымашыштым пойдара , поэзий дене вашлиймаш
 икшывын шӱм-чон шижмашыжым вияҥда , тыгак эстетически да нравственно
 воспитатлыме пашаште сылнымут кугун полшен кертеш .
   икшыве-влакын ийготыштым шотыш налын , хрестоматийыш пуртымо южо
 текстым кӱчыкемдыде , икмыняржылан адаптацийым ыштыме . занятийын
 цельжылан да йочан интерешылан , жаплан келшышлын , воспитательлан
 кӱлеш произведенийым ойырен налашыже йӧн лийже манын , рестоматийыш
 программа деч уто текстымат пуртымо . тыгайжым йылме лывыртыме
 занятийыште гына огыл , тыгак модмо годым , прогулкыш коштмо але
 малаш ямдылалтме жапыште кучылташ лиеш .
    икшывылан сылнымутан произведенийым куштылгынрак умылашыже сӱрет
 полша . лудмо деч ондак воспитатель темылан келшыше сӱретым ( икмыняр
 открыткым ) ончыктен кертеш , пӱртӱсыш лекташ , вольыкым да кайыкым
 эскераш лиеш . теве  мутлан , шошым уло пӱртӱс ылыжеш , пушеҥгыште
 лышташнер печкалтеш , кудывечыште да уремыште ужар шаршудо , имывуйла
 койын , мланде ӱмбаке лектеш . прогулка годым йоча-влак чыла тидым ,
 тыгак лыве чоҥештылмым , копшаҥге але кутко кудалыштмым ужыт , вольык
 ломыжмо йӱкым , кайык мурым колыт . тыгай ужмо-колмо нерген лудмо
 деч ончыч икшыве-влак дене кутырен налаш уто огыл.
    произведенийым первый гана лудмо деч вара персонажын сӱретшым
 ончыкташ да лончылаш кӱлеш , мом ыштымыжым але могай улмыжым умылен
 налашышт полшыман , сӱретыште могай эпизод ончыктымымат йодаш лиеш .
    сӱретым уэш ончымо годым тушто делаль-влакым муыт , умылен
 налмыштым келгемдат . эрдене икшыве-влак йоча садыш тӧр огыт тол ,
 кастенат мӧҥгышкышт тӧр огыт кай , тунам сӱретым уэш шымлен ончаш
 уто огыл . тыгай уэш ончымашым поснак начар эмоциян йоча дене эртараш
 келша .
    сылнымутан произведенийым лудым пуымо деч вара кугырак йийготан
 группышто икшыве-влак мо лудмым лончылат , илыш дене кылдат , тушто
 сылнын каласыме мут ден ойсавыртышым  муыт , нуным шке ойлымышт
 годым кучылташ тунемыт , южо верым воспитатель ойыркален лудын пуа ,
 занятий мучаште дидактический модмашым але литературный викториным
 эртара .
    кужурак произведенийым, ужаш-влаклан шеледен , кок занятийыште
 лудаш лиеш , тыгодым икымше занятийыштыже произведенийын эн оҥай ,
 шӱм-чоным вургыжтарыше верешыже чарнаш (шогалаш ) кӱлеш , тыге
 умбакыже молиймым палаш , мучаш марте лудмым кулышташ йоча-влакын
 кумылышт лектеш .
    сылнымутан произведенийым лудмо годым южгунам воспитатель
 комбинированный занятийымат эртарен кертеш , тунам лудмо дене
 пырля сӱретлымаш да музыкым колыштмаш ешаралтеш .
    йочан мутержым пойдараш , йылмыжым лывырташ , чын ойлаш
 да сылне ойсавыртышла дене пайдаланаш , тыгак прогулка да модмо
 жапыште тӱрлӧ рифмовкым лудыш мутым , оҥай ой-влакым тунеммаш кугун
 полшен кертеш , мутлан , тыгайым налына :
 **6**
          кидыштем кампетке ыле ,
          мый камвозым кувырдик .
          кампеткем ала-куш шыле -
          тыге лие йывылдик .
          йывылдик гын , йывылдик .
          тетла ом лий кувырдик .
             * * *
          элнет
          эҥерыш
          ом кошт
          эҥырен .
          кондем
          совла гай
          колым
          эҥырен .
             * * *
          элушын
          чапле
          ечыже
          элушат
          ынде
          эчызе .
                       +G . Иванов .
          когыльо - могыльо ,
          кокшӱдӧ когыльо .
          когыльым - могыльым
          пелыгыч тодыльым .
          пелыгыч тодылын ,
          кочкым ик когыльым .
          кочкын ик когыльым ,
          леве вӱдым подыльым .
                        А . Горохов .
          этым-этым ,
          этымбал
          отым-отым
          отымбал .
          пырыс кодо ,
          коля - йок .
          модыш вуйлан
          тыйже код !
                        В . Исенеков .
 **7**
    тиддеч посна программа почеш тылзе еда ик-кок почеламутым
 наизусть тунемыт . программыште ончыктымо деч посна кызыт гына
 савыкталтше ( " ямде лий ! " газетыште , " пионер йӱк " журналыште
 але иктаж сборникыште ) у почеламутым ойырен налаш лийеш . утларак
 моштышо йочалан , кумылжо уло гын , наизусть тунемаш ешартыш
 почеламутым воспитатель пуа да тудым утренникыште але каныш
 жапыште каласыкта .
    наизусть тунемшаш произведенийым лудмо деч ончыч воспитатель
 шушаш пайрем , идалык жап але почеламутын содержанийжылан келшыште
 тема нерген кӱчыкын каласкала , сӱретым ончыкта , вара сылнын
 лудын пуа . мо келшен , тӱшкан каҥашат , аклат , сылне мутым ,
 ойсавыртышым муын лончылат ; мом огыт умыло , тудым умылтара .
    уэш сылнын лудмек , икмыняр йочалан , писын шарнен моштышылан ,
 каласыктен онча , тыгодым тӱҥалтыш корным , посна мутым каласашат
 полша , могай интонаций дене , кузе йӱкым вашталтыл ойлаш кӱлмӧ
 нерген умылтарен туныкта .
    лудмо почеламутым шарнышт , наизусть каласен кертышт манын ,
 тыгай йӧн-влакым кучылташ лиеш :
    а) йочалан келшыште корным але строфам каласыктен ончаш .
 тыгай ужашым еэш лудмо годым йоча-влакым шкеныштымат ушаш кӱлеш ,
 шарнен каласаш тӧчышт ;
    б) почеламутын южо корныжым шарнаш цитата семын йодышым
 шындаш , мутлан , И . Осминын " мераҥ  почеламутшым налына :
    - кушечын пӱгыльмӧ кырт-корт камвозеш ? - йодеш воспитатель .
    - кож вуй гычын пӱгыльмӧ
      кырт-корт камвозеш , - вашештат йоча-влак .
    - мо деч ош мераҥже лӱдын да , ну кудалеш , кудалеш ?
    - кож вуй гычын пӱгыльмӧ
      кырт-корт камвозеш .
      ош мераҥже лӱдын да ,
      ну кудалеш , кудалеш .
    - кузе койын кодо ош мераҥ ?
    - пылт-полт ,
      пылт-волт
      койын кодо ош мераҥ .
    - кузе пералтале шиште таҥ ?
    - шолт-шолт ,
      шолт-шолт
      пералтале шиште таҥ .
    - кузе тумнаже воштылеш ?
    - лот-лот-лот ,
      лот-лот-лот
      тумнаже воштылеш .
    в) почеламутын иктаж-кудо ужашыжым могай йӱк дене наизусть
 лудаш кӱлмым воспситатель йодеш . ик икшыве почеш весе
 **8**
 деч эше сылнын каласаш йодман , пытартышлан , кӱлеш интонаций
 дене тӱшкан ты ужашым наизусть ойлен пуат ;
    г) почеламутын ужашыжым лица але роль дене каласымаш
 ( драматизаций ) , мутлан , М . Казаковын " Вачий "
 почеламутшым налына :
    - чи-чи , чи-чи , чи-чи-чи-чи ,
      вашкерак кынел , Вачий ! - кайыкын муро мутшым ик йоча каласа .
    - чи-чи , чи-чи , чи-чи-чи ,
      вашкеракын чий , Вачий ! - вес йоча каласа .
    - чи-чи , чи-чи , чи-чи-чи ,
      лек зарядкышке , Вачий ! - кумшо йоча каласа .
    авторын мутшым тӱшкан каласат .
            пурт тӧршталтыш Вачийна ,
            шикш-пурак гына чыма .
    д) почеламутын лӱмжым увертарыде воспитатель лудын пуа , тыгодым
 лудмо деч ончыч тыгай йодышым шында :
    - сайын колыштса да каласыза , почеламутлан могай лӱмым пуаш
 лиеш ? те кузе лӱмдеда ыле ?  шке ойдам почеламутын могай корныж
 дене пеҥгыдемден кертыда ?
    тиддеч вара гына почеламутын лӱмжым да , тудым кӧ возен ,
 воспитатель увертара .
    почеламутым наизусть тунеммаш шукыж годым пӱтынь занятийым ок
 нал , кодшо жапыштыже икшыве-влак дене моло тӱрлӧ пашам шукташ лиеш ,
 мутлан , ондак тунемме почеламутым шарнаш , але ты темылан келшыше
 ондак лудмо иктаж вес текстым , произведенийын оҥай ужашыжым эше ик
 гана колыштыкташ пайдале .
    тыгеракын , йочалан сылнымутан произведенийым лудмаш да тудын
 содержанийжым каласаш туныктымаш , кучык почеламутым наизусть
 тунеммаш йылме лывыртыме пашаште кугу верым налеш . сылнымутан
 литература тӱняшке " окнам почеш " , икшывын илышыжым сылнештара ,
 койыш-шоктышыжым сай велыш виктара да чон поянлыкшым волгалтара .

 122 **106**
 ( Арсий Волков )
 кузе комедий шочеш
 сылнымут паша ден сценысе
 мастарлык нерген повесть
    эрдене пашам ыштен шым керт . 10 шагат жапыште веле кынелын
 улына . 11 шагат эрталтымеке , Роза дене вокзалыш мийышна . таче
 веҥгр журналист Дердь Радо ден ватыже Марта Йошкар-Ола гыч каят .
 ме муным пеледыш аршаш дене шокшын ужатышна .
    кечывал деч вара ӱстел коклаш синчым . кузе нылымше сӱретым
 йӧнештараш ? ала-молан тудым Епи кугызан да Таисан эпизодышт
 дене тӱҥалме ок шу . тиде сӱрет ончычсо пуламырын куатшым волтышаш
 огыл , тудым утларак кӱшкӧ кӱзыкен , кульминасийыш конден шуктышаш .
 нунын сценышт пьесын тӱҥ темыжым умбакыже кӱлеш семын шуйымыла ок
 чуч . садлан ты эпизодым ӧрдыжкӧ пыштышым да нылымше сӱретым угыч
 тӱҥалаш лийым .
    ончыч могай сценым пуаш ? ик семын савыркалем , вес семын
 вискалем . тиде сӱретын планжым содор возен шуышым . тӱҥалтыште ,
 мутлан , Таиса ден Валерийым луктам , нунын почеш - Селифон
 ден Артемым , вара - Селифонлан "спектакльым " ончыктымо сцена .
 а вот сӱретшымак могай персонаж дене тӱҥалаш ? тыгат-тугат шонкалем ,
 нигузе шотым муын ом керт . касат шуэш , а мый але ик корнымат
 серен омыл . вара соналтышым : вет иктаж-мом да возаш кӱлеш , ала
 серыме годым кӱлешан у шонымаш лектеш .
    чӱ-ян , сценыш эн ончыч Таисамак луктам . ӱдыр , семынже мурен ,
 Валерийым вуча . тудын деке иктаж вес персонажым кондаш . диалог
 гоч кодшо гана лийше пуламырым умбакыже шуяш да тыгодымак зрительлан
 палдараш : тиде сӱрет эрласе кечын кая . ӱдыр-влак Селифон
 ваштареш адак ала-мом оҥайым шонен луктыныт .
    Таисан толмо эпизодым возышым . ӱдыр сценыш лектеш да , сад кӧргыш
 ончыштын , лирический мурым мура . тудын
 **107**
 деке Артемым кондем . нунын диалогым возаш тӱҥальым . Таиса комсорг
 деч Валерий нерген йодыштеш , Артем тудым ужын огыл . мутланымаш
 ок кылдалт . сӱретыште действийым ылыжтарен колташ келшыше амал уке .
 герой-влак коклаште лийшаш азапым тӱҥалтыш гычак йонлын радамлаш
 кӱлеш , тунам веле сӱрет кӱлеш семын чоҥалтеш . кузе тидым ышташ ,
 шонкалаш тӱҥальым .
    тышке Палагий ден Селифонын аважым кондаш гын ?
 тек нуно шке икшывыштым кычал коштыт тоня , мутлан , йӱдвошт мӧҥгыштыжӧ
 лийын огыл , йолташ ӱдыржӧ Таиса , ден мален . а Селифон эрденак
 Тоням кычалаш лектын , тудым ял мучко шишланен коштеш . ава-влакын
 шке икшывыштым кычалмыштат ял илыш гыч налем шке шотан оҥай сӱрет .
    Таиса ден Валерий коклаште изирак ваш тӱкнымашым пуаш шонымаш
 ыле . Таиса Валерийым йолташ ӱдыржӧ деке жаплан веле колтен . а рвезе
 эрлашыжымат Тоня денак , тудлан эҥер серыште вургемым мушкаш полышкала ,
 тулеч молат . чыла тиде Таисан чоныштыжо ушкалымаш тулым ылыжта .
 валерийым вашлиймеке , тудым ӧпкелен шылтала . нунын коклаште изи
 пуламырым ылыжташ кӱлешак , уле гын Таисан модмо корныжо ик семынрак
 кая . ӱдырын койышыжым пӱсырак действий гоч вияҥден колтыман . но
 тидым келыштараш але нигузеат йӧным ом му .
    кызытеш нунын эпизодым ӧрдыжеш коден , сценыш Палагийым лукташ лийым .
 тудын молан толмыжым кӱчыкракын возен кайышым . Палагий садыште Тоням
 кычал коштеш , Таисам вашлиешат , ӱдыржӧ нерген йодыштеш . но тудо
 Тонян кушто улмыж нерген ок ойло .
    сценым возышым , но ала-можо ок кылдалт . тиде эпизод шке верыштыже
 огыл докан , сӱретым вес тӱрлын тӱҥалаш кӱлеш .
    Артем ден Селифонын сценыштым тиде сӱретыште пуынем . комсорг
 Петухов дене ялыште паша ышташ кӱлмӧ нерген кутыара . селифон
 торешлана . Артем тудлан сайынак карум пуа . но могай верыште
 нуным вашлийыкташ ? але шонен муын омыл .
    сӱрет тӱҥалтыштак тынар йодыш лекте нунылан чын вашмутым
 кычал муман . тиде тыгак лийшаш . вет нылымше сӱрет гыч пьесын
 пуламырже пытартыш тура савыртышыш кусна . селифоным ялыш кондымо
 верч кучедлмаш тыште утыр ылыжшаш . тышке моло персонаж-влакат
 ушнат . чыла тидым моткоч оҥайын чоҥаш кӱлеш .
    нылымше сӱретын пытартыш пелыштыже мо лийшаш - мыланем раш .
 **108**
    Тоня , Таиса да Валерий шке коклаштышт ӱчашат . ӱдыр-влак
 мыняр сӧрвалат гынат , Валерий " спектакльыште " модаш торешлана .
 Таиса тудлан сыра да рвезын костюмжым , кудаш налын , шке ӱмбалыже
 чия . вара Тоня дене , ӱдыр-каче лийын ,  Селифон ончылно модаш
 тӱҥалыт . петухов сырымыж дене мом ышташ ок пале .
 тиде жапыште лач Эпин ӱдыржӧ толын лектеш . Селифон шыде парже
 дене , Тонялан ӱчым ышташ манын , Глафирам кидпӱан гыч налын кая .
 тудым пеленже олашке наҥгаяш сӧра . тыге комедийын интригыже тура
 савыртышым ышта . тыште шовычым пуэм .
    сӱретын тӱҥалтыш ужашыжым ала-кузе моштен чоҥаш кӱлеш . а эпи
 кугызан мыскара сценыжым вес вере кусараш лиеш . шоҥгын воштылчыкан
 эпизодшо нигушкат ок йом .
    тӱҥалтыш сценым келыштараш йӧным муын шымак керт , ала эрла
 свежа вуй дене тудым сайын тынал кертам .
    тыге таче , ик эпизодым возыде ,вуйышто тӱркӧ вариантым
 пӧрдыктыл , ӱстел коклаште шинчен эртарышым .
    тиде гана мый денемат саде запятойым ӱдыралше писательын йомакше
 семын лекте . но кече чылт арамжак эртен огыл , эпизод-влакым кузе
 радамлаш лиймым шымленам . тидат моткоч кӱлешан , ончыко мо ыштышашым
 палемден ямдылет .
    икте раш : нылымше сӱртыште , герой-влакӱн кучедалмыштым умбакыже
 вияҥден , Селифон дене кылдалтше пуламырым , утыждене шуйкалыде ,
 кульминаций марте шуктыман .
 12 сентябрь
    таче эрдене 9 шагатланак ӱстел коклашке шинчым .
    нылымше сӱретым кузе тӱҥалме нерген сонкалем . могай эпизод дене
 тыште пъесын конфликтшым пӱсемден колташ ?
    кумшо ден нылымше сӱрет коклаште мо-гынат лийын . тидын нерген ,
 шовыч почмеке , персонаж-влакын мутланымышт гоч зрительлан кӱчыкын да
 палдараш кӱлеш . ик сутка коклаште герой-влакын илышыштышт могай
 азап лийын ? мом нуно ыштеныт ? чыла тидым рашемдымек , ончыкылык
 пашам икмыняр волгалт кайыш .
    тӱҥалтыш сценым тӱркӧ семын келыштараш тӧчышым гынат , ончыч
 шонен мумо деч сайракым возен шым керт . нылымше сӱретым Епи кугыза
 ден Таисан эпизодышт денак туҥалаш логалеш . сайын шоналтышым
 гын , тудо чыла шотыштат келшен толеш . арам тудым йӧрдымашке
 луктым .
 **109**
 тиде сцена тугай лирический , Таисан Валерийым
 вучымыжо ончыкталтеш , сӱрет коклаште мо лиймат палдарлтеш . тиде
 жапыштак Эпи кугызан мыскара сценыже кая . кӱлеш вет ! келшыше
 эпизод улмо ӱмбачак тынар жап эшеат сайрак сценым кӱчал толашышым .
    В . Маяковский ойлен : " ик кӱлешан ойым кычал муаш шуко тонн
 муторгажым савыркалаш логалеш " . тиде моткоч чын . лым лийде
 кычалын веле , мо шоныметым муат .
    тӱҥалтыш уло ! тиде эпизодышто Таисан чон йӱлымыжым ончыктыман .
 ӱдыр шке таҥжым Тонялан кидпӱан гыч налын кошташ пуымыжлан ӧкына .
 Таиса кӱтӱчын каласкалымыж гыч пален налын . Валерий таче кечывал
 марте Тоня дене эҥер воктен лийын , тудлан вургемым мушкаш
 полшен .
    епи ден Таисан сценыштым вестӱрлынрак кошартышым . тымарте Таиса
 шоҥго кӱтӱчӧ деч эше мыскарам ойлаш йодеш ыле . тидын дене ӱдырын
 ойган улмыжо ӱштылалтеш . вет тудо таҥжым вучен ойгыра , а мыскарам
 ышташ йодмыж дене кӧргӧ чон йӱлымыжӧ ялт йомеш . садлан мый тудын
 йодмыжым удыральым да тыге ыштышым : Епи кугыза мыскарам ойлен
 пытарымек онча - Таиса шӱлыкан . тудым веселаҥдаш Епи утларак
 воштылчыкан мыскарам ойла . тидын дене мый героинян тургыжланымыжымат
 ончыктем , ты жапыштак чевер чия семын мыскарамат пуэм .
    Таисан ушкалымыжым утларак келгемдаш манын , нунын сценыш
 Палагийым пуртен колташ лийым . тонян аваже садыш рвезе-влакым
 ӱжаш толын . селифон нунын капкам пеш чот кыра , пӧртыш Тоня
 дек пурынеже . палагий Валерий ден ӱдыржым пӧртеш сурален коден .
    тидым колмек , Таисан кумылжо эшеат чот вола . палагийын
 "молан тыге ойганет " манын йодмыжлан ӱдыр иккок мутым пелешта
 да куржеш .
    тыгай азап дене сӱрет тӱҥалеш . палагийым тышке кондымем
 икмыняр драматический сомылым шукташ полшыш . эн первояк ,
 Таисан чонышкыжо ушкалымаш тулшолым пыштыме . тиде жапыштак
 сӱретлан экспозицият йӧнлын пуалтеш . Тоня ден Валерий
 пӧртыштӧ суралымаште шинчат . селифон шке таҥжым кычалеш .
 Таиса садыште йӧратыме рвезыжым вуча .
    Епи кугыза ден Палагийын шкет кодмекышт , нунын сценыш
 Глафирам пуртышын . тудо садыш Селифоным кычал толеш .
 но тудым ачаже мӧҥгышкыжӧ поктен колта . лудо-влак черланымылан
 кӧра Епи ӱдыржым кастене сурт гыч ок лук . тудо йышт гына
 лекташ тӧча . тиде ганат Глафира
 **110**
 ачажын кайымыжым вучен шукта да садышке пӧртылеш . тудым
 ондалаш малыме верышкыже кӱпчык ден одеялым вӱдыл кода . Епи
 Палагий дене пырля Селифоным лыпландараш кая .
    тидын деч вара уэш Таисам сценыш луктым да тудын азапшым
 музык дене келгемдышым . ӱдыр , Валерийлан ӧпкелен , ойган
 мурым мурен кая .
    тудын мӧҥгӧ Селифон ден Валерийын сценыштым возышым .
    Селифон Валерийым улак лукыш ӱжын конда да , рвезым
 лӱдыкташ тӧчен , тудым оҥжо гыч пӱтырал куча . электротехник
 чынжымак Тоня дене келша . шона . но Валерий тудлан , лӱдде ,
 карум пуа . Селифон вигак лыжган кутыраш тӱҥалеш . Тоням
 изинек йӧратымыж нерген ойла . тудын деч кораҥаш Валерийым
 сӧрвала .
    умбакыже кок рвезын ӱчашыме сценыш пӱсӧ социальный чиям
 пуртышым . ялым коден кайымыжлан Валерий тудым йолташ семын
 шылталаш тӱҥалеш . ончылно Артемын ойлымо шомакшым пӱтынек
 Валерийлан пуышым . тыште тудо утларак келшен толеш .
 Артем пьесыште вес кӱлешан пашам шуктышаш .
    Валерий Селифоным ял гыч шылын куржмыжлан намысла . но
 Петухов ок чакне . ончыч ялысе илышым саемдаш кӱшта , тунам веле
 пӧртылаш сӧра . валерий тиде пашам пырля шукташ ӱжеш . Селифонын
 кутырымаштыже чынжат шагал огыл ялысе илышыште могай ситыдымаш
 уло - тудо раш ужеш . но экшыкым пытараш кидым  кергалтен ынеж
 пиж , еҥын ыштымым вуча .
    Валерий ден Селифонын сценышт удан огыл лекте . но тудо але
 черновик семын веле сералтын . эше сайын тӧрлатен лекман .
    таче эпизод-влакым возкалымем годым драматургийын тӱҥ законжо
 уэш ушышкем тольо . пьесым рӱдылышӧ конфликт изи пуламыр-влак
 гыч кушкын , чумырген толшаш . тӱрлӧ шыртӧ дене куэн ыштыме ковер гай .
 нуно мыняр мотор чиян лийыт , тугай сылне ковер куалтеш . но кажне
 чевер шӱртӧ шке лончыж дене кайышаш . уке гын пӱтынь сӱрет
 лугалтеш . тыгак пьесат сайын келыштарен радамлыме деч посна кошкен
 пытыше печке гай солдырга .
    нылымше сӱретын тӱҥалтыш эпизодшо-влак дене тынар шинчылтмем
 мыйын ятыр вием нале . но ындыже чыла шуртӧ муцашым шке корныж
 дене колтымыла чучеш . умбакыже сӱретым чоҥымо паша веселанрак
 кайышаш . конешне , чылаж годымак эре шонымо семын ок лек . туге
 гынат эрла икмыняр у сценым восемак манын ӱшанем .
 **111**
    таче ыштыме пашаштем эн тӱҥал Епи кугыза ден Таисан сценыштым
 сӱрет тӱҥалтышке кондымым шотлем . тудо ончыкылык корным рашемден
 колтыш . нунын сценыш Палагийым луктым . тудат пьесым пӱсештараш
 полшыш . тидын мӧҥгӧ Валерий ден Селифон вашлийыт . нуным ваш
 ыштыме нерген мый ончычак шонкаленам . Валерий олмеш Артемым
 пӱртымо дене чыла пужлыш . йора адак тошто шонымашкемак толын
 лектым . Селифон дене ӱчашаш , мутат уке , Валерий утларак
 келшен толеш . тыште лирический пысма социальный темыш йӧнлын
 кусна . кодшо сӱретыште Селифон Валерийын Тонян пелен коштмыжым
 ужын , тудлан моткоч сырен . тидын деч вара посана-влак садыгак
 вашлийшаш улыт . сценын законжо тыгай . зрителят тидым вученак вуча .
 нунын вашлиймыштым ӧрдыжтӧ , кулиса шеҥгелне , сӱртлем Gын пеш кугу
 йонылышым ыштем ыле . тӱн сцена-влакым кеч-кунамат ритель ончылно
 пуыман . тидым шотыш налын , Селифон ден Валерийын эпизодыштым
 калык ончыко кондышым . нунын сцена моткоч кӱлешан . тудо - социальный
 темын кульминацийже . кок самырык еҥын ваш тӱкнымӱст уло пьесым рӱдыла .
 садлан тудо кугу вий-куатан лийшаш . тидын деч посна илышыште улшо
 кок вийын кучедалмыже пьесыште тыге пӱсын ок ончыкталт . а вет Селифон
 ден Валерийым вашлийыктыме нерген вудакан гына вуйышто пӧрдын .
 тыгай шонымашат ыле : когыньыштым иктаж-кушто ӧрдыжтӧ вашлийыкташ .
 нуно , сырен , ваш кредалыт . Валерий какар чуриян толеш . тудым
 Таиса ден Тоня ужыт да моткоч чаманат . тыге ончыктем гын , пьесын
 конфликтше пеш лушкыдо лиеш ыле . а кызыт кок виян рвезе зритель
 ончылно ваш тӱкна . тиде комедийын пуламыржым чот пӱсемда .
    драматург семын , мый тудлан веле ӧрам : молан кӱлешан сцена
 вуйышко вик ок пуро , шуко шонен коштмеке иже ушыш толеш .
    тиде шотышто мый Высший литературный курсышто тунеммем годым
 драматург-влакын семинарым вӱдышӧ кугу писатель К . Симоновлан
 йодышым пуэнам ыле . тунам лач мыйын " ӱдыр кумыл " пьесемым лончыленыт .
    - Константин Михайлович , молан пьесым вигак келшышым возаш ок лий ?
 тӱҥалтыште нигузеат ок лек . мучашдымын тӧрлатылат , вашталтылат ,
 чылажат шуко пӱжвӱдым йоктарымеке веле келыштаралтеш . те пьесымат ,
 моло произведенийымат чӱчкыдын возеда . али тендан вигак лектеш ?
    К . Симонов , шыргыжалын , тыге вашештыш :
    - мыйынат вигак ок лек . кеч-кунамат шуко вийым
 **112**
 пышташ логалеш . иктаж кок-кум вариантым ыштыме мӧҥгӧ веле возымем
 илана . садлан , ок лек манын , те ида аптыране , тиде - творческий
 процесс . вет арам огыл Лев Толстоят шке романже-влакым шым-кандаш
 гана уэш-пачаш тӧрлен возен .
    Симоновын ойлымыжым шарналтемат , чонлан изиш куштылгын чучеш .
 возымет кенета ок лек гынат , шӱмыштӧ ышан эреак кодшаш . кеч-кузе
 йӧсӧ гынат , кӱлынак пижат гын , садыгак ыштен шуктет . калассик-
 влакат тыге нелын возеныт гын , мыланнаже тыге пӱжвӱдым луктын возаш
 юмо пӱрен .
 13 сентябрь
    теҥгече возымо сцена-влакым тӧрлен лектым . эн ончычак Палагийын
 кутырымыжым вестӱрлемдышым . теҥгече тудо Тоня ден Валерийым
 пӧртеш сурален кодымо нерген ойлен . тиде , мутат уке , воштылтышым
 луктеш , но авторын шонымыжым кӱлеш семын ок шукто . Палагийым
 Селифон шотышто экспозицийым пуымыж дене пырля Таисан линийжым
 келгемдаш , ӱдырын чонышто ушкалыме тулым утларак ылыжтараш манын
 конденам . садлан тудым изиш вес семынрак кутырыктем . аван тачысе
 ойжо почеш рашемеш : Валерий ден ӱдыржым петырен коден огыл , а
 нуно шке тӱкылалт шинчыныт . шке петыралтыныт - тиде йӧршеш вес
 паша . палагий нуным тӱкылен кода гын , Таисалан тунарак йӧсӧ
 ок лий ыле . Валерий ден Тоня тидым шке ыштеныт гын , ӱдырлан
 ушкалаш амал моткоч кугу .
    Таиса шортын куржмек , Епи кугыза ден Палагийын мутланымашкыштат
 изи тӧрлатымашым пуртышым . Епи , шортын куржшо Таиса велыш
 ончен , тудын дене мо лийын манын йодеш ыле . тыгай йодыш
 Палагийлан утларак келшен толеш . ӱдырын мо верч ойгырымыжым
 Епи тугакшат пала . садлан тудын йодышыжым Тонян аважлан
 пуышым . репликым тыге вашталтыме дене мутланымаш чын тӱсым нале .
    Палагийын йодышыжлан Епи Таисан Валерий верч тургыжланымыж
 нерген ойла . тидым колын , Палагий сырен кудалта .
    Палагий . тудын вес качыже уло . теҥгече шке ойлыш . Валерий
 дене ыҥде сомылжат уке !
    ужыда , ӱдыр-влакын модыш спектакльышт Палагийынат шонымашыжым
 вашталтен . тыге , ик азап гыч весе лектын , драматический
 кылдышым пышкемда .
    ынде Глафирам кондаш кӱлеш . палагий ден Епи мутланен
 шинчыме годым Глафира мурен толеш . семлан
 **113**
 келшыше мутым кычалын , ятыр жап кайыш . ӱдыр рушла частушкым
 мурышаш . глафиралан такмакым тӱрлӧ семын келыштараш тӧчышым ,
 но мучаш марте сылнын йӧндарен  шым керт . икмыняр редакцийым
 ыштышым , но иктыжат ок келше . шоналтышым : кызытеш тыгат йӧра ,
 вара садак моло геройланат мурым возаш кӱлеш лиеш , тунам такмакымат
 келыштарем . тиде пашам вес ганалан кодышым .
    таче кечывал деч вара куд шагат марте ӱстел коклаште шинчылтым .
 уло жап Валерий ден Селифонын сценыштым возымашке кайыш .
 кодшо гана чоҥымо нунын эпизодым эшеат оҥайракым ыштыме шуэш . эн
 первояк , тыге тӱҥальым : Селифон Валерий дене ончыч тыматлын
 кутыра . тудым Тоня деч кораҥаш сӧрвала . уке , тыге тӱҥалаш
 келшен ок тол . конфликтым уталарак ылыжтарен колташ кӱлеш ,
 а тыге мо улыжат йӧра . ваш тӱкныман сцена яклакан кая гын , пале :
 тудым кӱлеш семын келыштарыме огыл . тыгай лунчырго эпизод дене
 персонажын койышыжым тӱрыс почын пуаш ок лий . вет Селифон моткоч
 сырыше , тыгай годым еҥ тыматлын кутырен шогаш ок тӱҥал .
 тидым шотыш налын , мый кодшо гана возымо вариантеш шогальым .
 Селифон , Валерийым лӱдыкташ манын , рвезым оҥжо гыч пӱтырал
 куча . но Валерий ок чакне , тудын кидшым азырла кормыжта .
 Петухов ужеш : вий дене сеҥаш ок лий , рвезе дене порын кутыраш
 тӱҥалеш . тудын мутланымашкыже у чиям путышым . Валерий Тоням
 марлан налаш ок мешае гын , Селифон тудланат йолташ семын
 олашке куснаш полша . тиде ойлан Валерий пудешт кая .
    Валерий . эх тый ! айдеме сынет йӧршеш уке улмаш ! чыланат
 олаш куржын пытена гын , ялыштыже кӧ кодеш ? кӧ озанлыкым нӧлташ ,
 киндым вольыкым ончен кушташ тыҥалеш ? !
    Валерий шӱм вургыж ойла . но Селифон шкенжынымак тӱя . рвезе
 тудым уло шыдыж дене титакла :
    Валерий . ме , комсомолец-влак , садыгак правительствылан
 письмам возен колтена . тыгай указым луктышт : кӧ неле жапыште
 ял гыч куржын , куштылго илышым кычал каен , тудым дезертирлан
 шотлаш да лӱмжым калык ужмо верышке шем оҥаш возен сакаш .
    тидлан Селифон туран руалеш :
    Селифон . возыза ! тидын дене пырля вес указымат луктышт .
 чыла шотыштат ялысе илышым саемдышт ! культура дворецым ыштышт -
 ялысе калыклан илаш весела лийже . колхозник-влаклан пашадарым
 гарантийно тӱлышт . каныш кече , отпуск лийже , шоҥгылан пенсийым
 пуышт ! тунам нигӧат ял гыч ок кай !
 **114**
    Валерий . чыла тиде лийын шуэш . пашалан гына лийже манын пижман !
    Селифонын ойкымаштыже чынжат уло . тунам , чынак , колхозниклан
 паша кече шотеш пеш шагал тӱленыт . каныш кечат , отпускат , тыгак
 шоҥго-влаклан пенсият лийын огыл . оласе калык гына чыла тидын дене
 пайдаланен . шадлан ял гыч олашке куржаш тӧченыт . тиде темым
 пьесыштем лӱддеак нӧлталаш лийым . чынжымак , тыгай мыскылтышым
 мыняр чыташ лиеш . но тиде неле саманыштат мланде деке шӱман еҥ
 ялыште шагал огыл . нунын коклаште - Тоня , Таиса , Валерий
 да молат . Селифон кечкузе тӧрштыльӧ гынат , Валерийым чактарен
 ыш керт . рвезын ял верч шолшо шӱмжӧ , тудын ончыко ужым моштышо
 волгыдо уш-акылже сеҥыш .
    Селифон ден Валерийын сценыштым возен шым пытаре , тышан
 шогальым . кузе мучашым ышташ , эрла свежа вуй дене шоналтем .
    ынде Таиса ден Валерийын да Тонян эпизодыштым кузе возаш
 шонкалаш тӱҥальым . Таиса ушкала , а рвезе тудым лыпландараш тӧча .
 нунын мутланымашке Тоня толеш . Валерийым уэш Селифон ончылно
 каче лийын модаш йодеш . ӱдыр-влак тудым сӧрвалат , а Валерий
 тидлан тореш . Селифон ончылно эше изиш веле модман , и тудо
 сеҥалтеш . но тидын нерген рвезын колыштмыжат ок шу . тунам
 Таиса модыш спектакльым умбакже шуяш Валерийын костюмжым
 кудаш налеш .
    нунын эпизод деч вара Артемым пуртынем . тиде сӱретыште
 тудым кузе-гынат сценыш лукташак кӱлеш . уке гын персонажын модмо
 йолгорныжо кӱрылтеш . пьеса мучаште , Селифон ден Глафиран
 " возалт " толмекышт , комедийын пышкемжым руден колташ тудо
 полшышаш . садлан Артемым икымше сӱретыште гына ончыктымо дене
 нигузеат серлагаш ок лий . тиде сӱретыштат тудлан сценический
 пашам пуаш кӱлеш . конешне , тудо тӱҥ герой огыл эизодический
 образ . пьесыште койыш-шоктышыжын почын пуаш кӱлеш наре верат ,
 жапат уке . но персонажын модмо корныжым кажне сӱретыште изирак
 эпизод дене да шуен кайыман . тиде роль кугу огыл гынат , моткоч
 кӱлешан . тудын деч посна Глафира ден Селифон ялсоверыште
 " возалтын " огыт керт . пытартыш сӱретыштат Артэм пеш кугу
 драматический пашам шукта : Селифон ден Тоням мужыраҥда .
 икманаш , тиде роль - изи , да туш ...
    адак пьесым радамлыме шотышто шонымаш шочо . пожале ,
 кызыт возымем кумшо кыдежыш ушем . уке гын
 **115**
 кокымшо кыдеж пеш кужу лиеш , кум сӱретым чарныде ончаш неле .
    пытартыш кыдежыште модмо верлан мый , пожале , колхоз садым да
 Палагий ден Огаптян пӧртышт воктене улшо уремым веле кодем .
 ял мучаш кугорным пьеса гыч луктам .
    визымше сӱретыште Селифон ден Глафира ялсовет гыч " возалтын "
 толыт . действий тиде пуламыр йыр чумыргышаш . ялсовет воктен кайыше
 сценым кораҥдем . возалташ мийыме нерген тугакат раш лиеш . комедий
 мучашлан эпилог гайым пуэм : тул йӧра , чыкталтеш - пьесым иктешлыше
 сӱрет тӱҥалеш , туштак , мучаште , пуламырын пышкемже рудалтеш .
    комедий кужу лийшаш огыл , мыскара водевиль , жапым шуйкалыде ,
 веселан кайышаш . зритель спектакльым ончен ынже нойо . пашаже
 шагал страницым возымаште огыл . комедийым мыскара дене пойдарен ,
 сылнын сераш кӱлеш . тунам 80 страницан пьесат кӱчыкла чучеш .
    тиде сӱрет дене шинчылтмем годым , тыгак каналтыме жапыштат
 вуйыштем тыгай шонымаш пӧрдеш . кызыт возымем кокымшо сӱретын
 пуламыржым икмыняр ушештарымыла чучеш . туштат Селифон ончылно
 модыт , тыштат ... но тиде тӱжвач веле тыге коеш . сайынрак ончалат
 гын раш ужат : герой-влак у семын ваш тӱкнымышт дене тудо
 сӱретыште улшо конфликтым утларак келгемден толыт . вес семын
 каласаш гын , тиде - ик спиральынак пӱтырналтӱн шуйнышо пружиныже .
 арам огыл драматургий теорийыште пьесын пуламыржым , тыгак пӱтынь
 произведенийымат спираль семын чоҥаш темлат . действий , спираль
 семын пӱтырналтын , эре кӱшкӧ да кӱшкӧ у чия дене пойдаралтын ,
 кульминаций марте кӱзышаш . нылымше сӱретысе пуламырат уэш-пачаш
 туйымӧ гай огыл , а умбакыже , у семын азапым шуен , у сылнымут
 савыртыш дене вияҥыҥ чоҥалтшаш . пьесым возымо пашаште тиде моткоч
 кӱлешан . мутлан , эре икте нерген ойлаш огыл манын , герой-влакым
 уэш ом вашлийыкте гын , нуно вияҥ шуде пыкнат , комедием моткоч
 таляка лиеш , сылнылыкшат ялт йомеш . герой-влакым шуко гана
 вашлийыктен веле , нунын койышыштым мучаш марте почын пуаш лиеш .
 осал персонажым сӱретлыме годым тиде йӧн нимо деч коч кӱлешан .
 мутлан , герой-влак ик-кок гана веле вашлийыт да кенета тунамак
 вашталтыт ( тӧрланат ) гын , зритель тидлан пырчат ок ӱшане .
 моланже , илышлан келшен ок тол . герой-влакым пӱсӧ пуламырыш
 пуртылын , нунын койышыштым эркын-эркын вашталтен толман .
 нуно мыняр пӱсӧ конфликт
 **116**
 точ эртат , тунар илышлан келшыше да оҥай лийыт . пьесат сылнылык
 шотышто кӱшкӧ кӱза .
    тыгай мыйын тачысе паша лектыш .
 14 сентябрь
    таче 8 шагат эрденак ӱстел коклашке шинчым .
    кеч-могай пашамат тӱҥалаш неле , а вараже куштылтыракын кая .
 пьесым возымо годымат тыгак . ӱ кыдежым тӱҥалаш эре йӧсӧ . нылымше
 сӱретым возаш шичмекат , кужу жап икымше эпизодым кычалаш логале .
 тудым келыштарымек веле пашам веселанрак кайыш .
    таче Селифон ден Валерийын сценыштым мучашке шуктышым . пеш
 виян ваш тӱкнымаш лие . Селифон кайымек , Тоням луктым . тудын
 ден Валерийын эпизодыштымат кумыл нӧлтын возышым . таисан
 лекмыланат моткоч сӧрал азапым ямдыленам . Тоня ден Валерий ,
 Селифон толеш манын , шупшалалт шогат . ты жапыште лач Таиса
 лектеш , чыла тидым ужешат , нуным шортын-шортын вурса .
    тиде сцена драматургий шотышто моткоч пӱсӧ да воштылчыкан .
 тоня йолташ ӱдыржӧ деч эше ик каслан Валерийым каче рольым
 модашлан колташ йодеш . Таиса тудым тетла ынеж пу , рвезыжым
 чамана . келшыме ӱдыржым ончен , Валерият чыгынла . нунын
 торешланымыштым ужын , Тоня сырен кудалта .
    Тоня . ах , те тыге ! тыланда ок кӱл гын , мыланемже кӱлеш ,
 шонеда мо ? те икте-весыдам чаманеда , а мыланем Селифон ыжал
 огыл , шонеда ? налам да тудын пелен олашке кудалам , ик мучаш лийже !
    Тонян ӧпке мутшо Таисамат йолташ ӱдыржӧ велыш савыра . тудат
 Тонялан полшаш ямде . но тыште мый эше ик пышкемым ешарышым .
 Таиса келшен гынат , Валерий тореш . тудо тыгай модышыш тетла
 ынеж ушно . Селифон сай дене ок умыло гын , тек илыш туныкта .
 рвезын чакнымыжым ужын , Тоня кузе лияш ӧреш . но Таиса вучыдымӧ
 йӧным кычал муэш . ӱдыр Валерий деке мия да костюмжым кудашын пуаш
 йодеш . рвезе ӧрмыж дене сад кӧргыш куржеш . Таиса тудын почеш
 чымалтеш , пеленже Тонямат наҥгая .
    тидын дене таче пашамым пытарышым . но мо оҥайже , Селифон ден
 Валерий учашыме сцена деч вара моло эпизодымат молгунамсе деч
 каньылынрак возышым . черновой вараиантат шуко ыш лий . рукописьым ,
 тӧрлен , машинка дене печатлышым . чылаже вич страница лекте .
   таче эр гыч 7 шагат кас марте пашам ыштышым .
 **117**
 кечывал канышлан  ик шагат наре веле кайыш . содыK , тачысе пашам
 лектышанрак лийын . ерла тиде сӱретым пытараш кӱлеш .
    глафира ден Селифонын эпизодышт деч вара Артемым лукташ шонем .
 тудым кондаш сай амал уло . огаптя ден Артемын мутланымыштым
 ончыкташ лиеш . шоҥго ава ялсовет секретарь деч вуй пуыдымо эргыжым
 пӱтыралаш йодеш . огаптям ом кондо гын , Артэм ден Селифонын
 сценыштым пуэм . кудыжым лукташ але сайын шоналтем . ялсовет
 пашаеҥ Петухов дене кутыра гын , тудлан аважын вуйшиймыж нерген
 ойлен кертеш . кокымшо сӱретыште Огаптя , эркыжым вурсен ,
 ялсоветыш вуйым шияш сӧрен . тиде жапыште тушко миенат толын
 кертын . тыге гын тышке Огаптям кондымыжат ок кӱл . уке гын
 иктымак кок пачаш тӱйымӧ семын веле лектеш . тыште Артемым Селифон
 дене мутланыктыман . Алсовет секретарь авам обижайымыжлан тудым
 сайынак поньыж налже .
    Артем ден Селифонын сценыштым кузе келыштараш , эрла шоналтем .
    вӱйыштем ончылно лийшаш эпизод-влак пӧрдыт . Артемын кайымыж
 деч вара ӱдыр-влакым луктам . Таиса , Валерийын костюмжым чиен ,
 Селифон ончылно Тонян качыжым модеш . нунын сцена пеш оҥай
 лийшаш . Таиса , пӧръеҥ семын Тоням шыматен , чот шупшалеш ,
 сӱаным ыштыме нерген кутыра , тулеч молат . Селифон , чыла
 тидым ужын , ӧрткынен кая . уло чонжо дене Тоням сӧрвала , тудым
 пеленже наҥгайынеже . но ӱдыр тудын дене тореш гына кутыра . Селифон
 шыде парже дене Глафирам кычкыралеш . йорга ӱдыр куанен куржын толеш .
 Селифон тудым ӧндалеш , пеленже олаш наҥгаяш сӧра .
    тиде сӱретым уш-акылем дене мучаш марте чоҥенам . тыште эше теве
 мом рашемдаш кӱлеш . Селифон йӱшӧ але орвуян ? конешне , тудым
 чот йӱсым ыштыме ок кӱл . уке гын тудлан зритель ушанаш ок тӱҥал .
 Селифон изиш подылшо веле лийже . но кушто йӱын ? ты шотышто
 рвезылан Глафира полшен кертеш . тек тудо сумка дене Селифонлан
 садыш аракам кондыжо . вет ӱдыр оласе качым тӱрлӧ семын шке велкыже
 савыраш тӧча . подылшырак Селифон , конешне , Таисам ок пале ,
 тудым ӧрдыж рвезылан шотла . чылтак орвуян лиеш гын , тудо , мутат
 уке , чыла тогдаен кертеш . палаш тептердымым ыштем гын ,
 водевильлан утларак келшен толеш . Селифон мыняр тургыжлана ,
 спектакль ончышылан кӱташ тунар оҥай лиеш . нине сцена-влакым
 келыштарыме шотышто сайын шоналташ перна .

 123 **59**
 ава шӱм
 кум повесть
 кыдалаш школышто
 тунемше-влаклан
           ава шӱм
                             Эрик Сапаев лӱмеш
           икӱмше тетрадь
    эргым , шӱм падырашем , тый але нимат от пале , ик мутымат ойлен
 от мошто . изи кизатым шуйкален , потолокыш ончен киет .
    а мый ӱстел коклаште шинчем . ончылнем тетрадь кия , кидыштем
 ручка . чонем туржын , ушышто тӱрлӧ деч тӱрлӧ шонымаш пӧрдеш .
 чылажымат нимом тойыде возынем . шканем огыл , тыланет .
    але марте мом чытенам , эше мом ужаш перна гын , мый тугакат
 ом мондо , чыла шарнаш тӱҥалам . тый , эргым кушкын шумекет , ушым
 налмекет , илышем нерген йодын кертат . тунам тыланет тиде тетрадьым
 пуэм .
    жап эрта . тый йол ӱмбак шогалат . ончылгоч палем : илышет
 куштылгак ок лий , самырык вачетым неле кӱ пызыраш тӱҥалеш . тунам
 мемнам - ачатым , аватым - титаклен кертат . тыге ынже лий манын ,
 тиде тетрадьыш чылажымат возем .
    эргым , ӱшане , тыште кажне мут чын гына лиеш . ава шӱм - шочшо
 пелен , тудо нигунамат шойыштын ок керт .
           *  *  *
    ӱстембалне лампе тул чӱчка . тый малет . пӧртыштӧ моткочак шып ,
 уремыштат тымык . эсогыл мардежат шыма кидше дене окнам ок ниялте .
 моло йӱдым ӱдыр-рвезе-влакын мурымо йӱкышт ял мучко шергылтеш ыле ,
 таче тудат ок шокто . ӱло тӱня пустан чучеш . лачак шӱдыр-влак тугак
 волгалтыт , да тополь вуйыш кержалтшыла койын , тичмаш тылзе
 окнашке онча .
    шоҥго авам , тыйын кувават , вакшышыште кия , малышыла коеш .
 но шижам : ок мале , коклан-коклан кугун шӱлалта . теве тудо
 кынеле да окнашке шальым сакыш .
    - авай , молан окнажым петырет ? - йодым . - тугакат шыгырын
 чӱчеш .
 **60**
    - тылзе омым кочкеш , маныт . ужат , кроватьым волгалтара , уныкам
 помыжалтынеже .
    авам уэш малаш возо . мый ӱчашаш шым тӱҥал . палем : окна гыч
 шальым налам гын , куваватым сырыктем гына .
    адак моткочак шып лие . а тыгай тымыкыште шонаш йӧсӧ .
 кудывечыште кеч шудышырчык муралтыже ыле . мый кодшо арняште мо
 лиймым радамын шарналтынем . но муйышто чылажат лугалт пытен .
    кодшо арня ... чынже денак , мо лийын ?
    ачат , легковой машинаш шынден , мыйым больница гыч кондыш .
 корно мучко иктым гына ойлыш :
    - эрге шочын ! эрге ! ..
    - мигыта , могай лӱмым пуэна ? - мый йодым . - ала тый шонен
 ямдыленат ?
    - ямдыленам , больницыште кийыме жапыштет эре шонен коштынам .
 Эдик лиеш ! Эдуард Никитич Садаев !
    - Эдик ... - семынем пелештышым . - сай лӱм . тугеже эргына
 Эдик лиеш .
    чыным ойлаш гын , ушыштем вес лӱм ыле - Гена . мыят тидын
 нерген ятыр шоненам . но ачатын кумылжым волташ огыл манын ,
 тудын ойжо дене келшышым .
    пачер деке толын шуна . тыйым налын , ачат машина гыч лекте
 да шоферлан кидшым лупшале :
    - каен кертат , каналте . пашаш тетла ом кай . тече мемнан пайрем !
    капкам почын , кудывечыш пурымек , ачат шогале .
    - кучо-ян , - тудо тыйым шуялтыш .
    " кузе тыге ? еҥ ончылно гына эргычым нумалше лийынат аман .
 тый ... " - нимолан ӧрмалген , тыйым нальым .
    тиде жапыште ачат мыйым аза семын кидышкыже нале да пачерышке
 нумал пуртыш . ӧрдыж гыч иктажкӧ ӱжеш гын , воштылде ок чыте ыле ,
 очыни : мый азам кученам , а ачат кидыште мый улам .
    - варуш , чынже денак , таче ме пайремым ыштена , Эдуард + никитич
 лӱмеш . - мигыта мыйым кӱвар ӱмбак шогалтышат , кидышкыже тыйым уэш
 нале .
    - эдикым пукшемат , малаш пыштем . вара чесым погем , - мыят келшышым .
    - чес ямде . мо кӱлешым столовый гыч конденам . тылат , Варуш ,
 ӱстембаке гына погаш кодеш . а мылам ӱстел йыр уна-влакым ӱжаш логалеш .
    мигыта телефон воктек шинче да пашам пырля ыштыше йолташыже-влак
 дене кутыраш тӱҥале . мый тыйым нальымат , вес пӧлемыш кайышым ,
 пукшышым да
 **61**
 малаш пыштышым . ачатын йӱкшӧ пачер мучко йоҥгалтеш :
    - от тол гын , ӱмыр мучкылан сырем . уремеш вашлиям гынат , кораҥ каяш
 тӱҥалам !
    - мигыта , эркынрак , - пӧлем омса гыч парням рӱзалтышым . -
 эдик мален колтыш .
    ачат телефон трубкам пыштышат , йолварня вуйжо дене кровать декет
 тольо да икмыняр жап тыйым ончен шогыш , вара , кугешнен , шыпак каласыш :
    - мала ... Айдеме ...
    кастене уна-влак погынышт . ӱстел коклаш шичмек , первый чаркам
 тыйын лӱмешет нӧлтальыч :
    - у еҥ верч ! пиалан , кужу ӱмыран лийже !
    - йӱштым-шокшым ӱжде кушшо ! - чыланат сугыньым пуышт .
    вара ачат шогале .
    - Варуш , але марте ватем гына лийынат , - мане тудо . - а ынде
 ава улат . тиде пеш кугу пиал ! айдемылан кӧ эн шерге ? ава .
 кӧм эн порын , ныжылгын шарнена ? авам . тудо - илыш пуышо кечына .
 ава верч подылына , йолташ-влак !
    чарка кошкенат ыш шу , Мигытан йолташыже , Григорий Васильевич
 Румянцев , мутым нале :
    - йолташ-влак , чаркадам темыза , - каласыш тудо . - Никита
 Максимович але марте Варвара Ивановнан марийже гына ыле . а ынде
 ача лийын . тиде пеш кугу пиал ! шочшылан кӧ шерге ? ача . шочшым кӧ
 йол ӱмбак шогалтышаш ? ача . тугеже ача - илышым пуышо кече .
 ача верч подылына , йолташ-влак !
    воштылын , мутланен , жап шижде эртыш . мыскара почеш мыскара
 йоҥгалте , мурат шергылте , тавалтымылан кӧра кӱвар оҥат лывырген-
 лывырген колтыш . пелйӱд эртымек , уна-влак шаланышт .
    -руштынам , таче шукыракат йӱым ала-мо , - ачат вес пӧлемыш
 кайышат , тыйын кровать воктекет миен шинче да мыскара йӧре йодо :
 - малашет ышна мешае , Эдуард Никитич ? .. мемнан лӱшкымынам
 колынат отыл ? .. тыгак кӱлеш . онар еҥын омыжат онар лийшаш .
    - Мигыта , тыят воч , каналте .
    - а тый ?
    - кӱмыж совлам гына поген налам .
    - тугеже ача тӧра семын кийышаш , а ава пашам ыштышаш ? уке ,
 чылажымат пырля пайлыман , - манын , малыме пӧлем гыч Мигыта
 лекте да кӱмыж-совлам нумалаш , мушкаш , ӱшташ тӱҥале .
 **62**
    тиде годым ала-кӧ омсам пералтыш .
    - кӧ тушто ? - мый йодым
    - почса , - йӱк шоктыш .
    - поч , Варуш , - каласыш ачат . - иктаж-кӧ мом-гынат монден
 коден , очыни .
    мый омсам почым . пӧртыш кок еҥ пурен шогале . иктыже кӱкшырак капан ,
 весыже изирак гынат , таза тупвачан . нуно ышт саламлалт . шӱмем ,
 ала-мом шижын , виян кыраш тӱҥале , шӱргышкем вӱр кышкалалте
 ала-мо - шокшын чучын колтыш .
    - шотан айдеме , еҥ пачерыш пурымек , эн ончычак саламлалтеш , -
 кок еҥ ваштареш ачат лектын шогале .
    - жап шуэш , саламлат , - кӱкшырак капан еҥ воштылалме йӧре
 вашештыш .
    - кӧ улыда ? мо кӱлеш ? - мигытан шинчаже йолгыжалт кайыш .
    таза туп-вачан пӧръеҥ ала-могай кагазым луктын ончыктыш .
 ачат вашкыде лудын лекте . ондак кидше чытырналте , вара тӱрвыжӧ
 лыб-лыб лие . мом-гынат каласынеже улмаш , ӧчыни, но ала кӱлеш мутым
 ыш му , ала логарже пышкемалте - пелештен ыш сеҥе .
    - мо тыгай ? - мый воктекше куржын мийышым , кагазым ончалнем
 ыле , но тудым пӧръеҥ мӧҥгеш нале да оҥ кӱсенышкыже чыкыш .
    тиде йоҥылыш ! - мигыта кычкырал колтыш . - умыледа , йоҥылыш ! ..
 эрдене чылажымат пален налам . те каен кертыда !
    - уке , ме пырля кайышаш улына , - кужу пӧръеҥ пел шӱргыж дене
 шыргыжале . - ме лӱмын налаш толынна .
    - чий вашкерак , - шӱдыш таза пӧръеҥ . - тыйым вучаш ...
    - ийгот шот денат кугурак улам , садлан те манын ойлаш йодам ,
 йолташ , - сурт оза тудын мутшым лугыч ыштыш .
    - ме йолташ огынал , гражданин !
    - вот кузе ! ынде йолташат омыл ? приговорым пеш вашке луктында ?
 уке , йоҥылыш лийыда ! йоҥылыш ! мутым кучаш тӱҥалыда !
    - ме приказым шуктена , - кӱкшӧ пӧръеҥ каласыш . - ӱчашаш нимолан .
 мемнам вучат , Садаев . ынет чий гын , каяшет тувырмелынак логалеш .
    - уке , уке , чия ! - мый помыжалтме семын лийымат , Мигытан
 шляпажым , пинчакшым , пальтожым конден пуышым да , шӱйышкыжӧ
 кержалтын , шорташ тӱҥальым .
 **63**
    - арам ит шорт , Варус , - ачат мыйын ӱпем ниялтыш . - ончылгоч
 ит чеверласе , жап шуде ит ужате . тыште мо-гынат йоҥылыш лийын .
 мыйын нимогай титакемат уке . кызытак огыл гын , эрдене садак пӧртылам ,
 мӧҥгыштӧ лиям .
    - нелеш ит нал , Мигыта . тетла ом шорт , - мылам йӧндымӧ лие ,
 шке шинцавӱдем деч шке вожыльым . - кеч пинчакым чий , тӱнӧ юалге .
    мигыта пинчакым чийыш , воштончыш дек миен , ӱпшым комдык шере ,
 вара палыме пӧлем омсам почо .
    - эргым , Эдик , ласкан мале . тыйын ачат шочмо элже ончылно
 яндар сӱман , - тудо омсадӱрыш ошкыльо . - варуш , тый денет ом
 чеверласе . ме эше ужына !
    - вучаш тӱҥалам ! - шкемым кучаш тыршен каласышым гынат , логарем
 ала-мо пикташ тӱҥале , шӱргем мучко йоген волышо шокшо шинчавӱдым
 шижым .
    - уке , уке , тый малаш воч , каналте .
    вуйым рыҥ кучен , ачат ошкыльо , тудым палыдыме кок еҥ ужатен
 кайыш . мый пӧрт покшелан меҥге семын шоген кодым .
    омсамат шым тӱкылӧ , малыме пӧлемыш куржым . тыйым кидыш налын ,
 окна воктек шинчым .
    - ой , чукаем , тамле ометым лугыч ыштышым , нелеш ит нал ,
 - пӱжалтше саҥгатым шыман шупшальым Мале , Эдикем , папалте .
 тетла кычкырашат , шорташат ом тӱҥал . ачат пӧртылеш . ме коктынат налаш
 лектына .
    окнаш ончен , кидыштем тыйым лӱҥгыктен , эркын муралтышым :
            о-о-о , изи Эдик папалта ,
            тамлын-тамлын папалта .
            о-о-о , Эдикна кугу лиеш ,
            ачаж гай кугу лиеш .
    ола тӱрыштӧ агытан муралтыме йӱк шергылте .
    " волгыжеш , - мый каньысырланаш тӱҥальым . - жап эрта , а
 корно тугак пуста , Мигыта ок кой . мо пеш кужун кучат ? уло
 илышыжым тергат гын веле ? .. тергышт . тудын эртыме корныжо йӧчӧ
 ыле гынат , яндар , волгыдо . куштылго илышым кычалын , перныл
 коштын огыл . кажне ошкылжо ару .. !
    ме ик ялеш шочын кушкын улына . пӧртна урем гоч гына ыле . поро
 кумылан , ныжылге рвезым пошкудо-влак йӧратеныт . пырля модынна ,
 мӧр погаш коштынна . аваже черланен колен , а ачаже граждан сар
 гыч пӧртылын огыл . рвезе шкет кодын . лум шулымек , кӱтӱчылан
 **64**
 тарлалтын . йоча омо тамле гынат , тудлан эр ӱжара денак кынелашыже
 пернен . шокшо кеҥеж кече тудым пелтен , йыштӧ шыже йӱр нӧртен .
 ял мучко черет шот дене кочкын коштын . ялысе калыкак чиктен . тыге
 икмыняр ий эртен .
    кӱтӱчым пукшаш мыланна черет шуын гӱн , кечывал коцкышым
 мый нумалынам . ик кидеш шокшо шӱр кӧршӧкым , вес кидеш
 пареҥгым , киндым нумалын , кӱтӱ шогымо верыш вашкенам . мигыта
 кеч-кунамат шыргыжалын вашлийын . шижынам , тудлан мый денем пырля
 лияш весела , садлан каяш вашкен омыл ; я солам лупшкеденам , я
 пучым пуалташ тунемынам .
    мигыта шуэн воштылын , шагал мутланен , эре ала-мом шонен . а теле
 кечын ылыжын . вургемже шӱкшӧ лийын гынат , школыш кажне кечын коштын .
 тудо тунемашак тыршен .
    ме ик ийыштак комсомолыш пуренна . а варажым мемнан корнына торлен .
 мигытам рабфакыш тунемаш колтеныт , а мый ялеш кодынам .
    тыге кум ий эртен . ме ик письмамат ваш-ваш возен огынал . но
 икте-весым ушыштына кученна , очыни . кум ий гыч тудо мемнан
 районыш райком секретарьлан пашам ышташ тольо . вашлиймек , мылам
 тыге каласен : " вес районыш колтынешт ыле , но мый шым кай , - изиш
 вожылын шогымек ешарен : - тылат верч тыш тольым " .
    " мылам верч ? .. - воштыл колтенам . - молан лачак мылам верч ? "
    " тылат умбакыжат тунемман . мый полшаш тӱҥалам "
    " а кушто тунемман ? уэш чобык ШКМ-ыш каяш ? " тугак воштылынам .
    "школым муына , кумылет гына лийже " , - каласен Мигыта .
    тудо шке мутшым шуктен : мыйым Шернур педтехникумыш тунемаш намиен
 коден . кум ий годым эреак полшен , авам лӱм дене тылзе еда оксам колтен
 шоген .
    тыге мый туныктышо лийынам . а Мигыта пашам ыштен , институтышто
 тунемын , коммунист радамыш пурен . тудым кеч-куштат пагаленыт ,
 акленыт . торъял райкомышто секретарь лиймыжым кызытат шарнем . мигыта
 кече мучко колхозлаште коштын . ик-кок кече нигушкат лектын огыл
 гын , тӱлыжген . " калык вийым пуа , кумылым нӧлта " , - ойлен тудо .
 кас еда шуко лудын . но эрдене нигунамат нойышо , кумыл волышо
 кынелын огыл . мыскарам ыштылын , яндарын воштылын . пайремыш
 кайыме семын пашашке ошкылын : ош тувырым , шем
 **65**
 костюмым чиен , галстукым пижыктен , ӱпшым комдык шерын .
    ик ий ончыч Мигытам обкомышко пашам ышташ налыныт , ола покшелнак
 сай пачерым пуэныт . районышто улмына годым мемнан дене пырля мыйын
 авамат илен . тудымат олашке илаш конденна . но ик арня гыч каласен :
    - тыште илен ом керт , ялыш колтыза . кече мучко яра шинчен ,
 ушем кая . пакчадат , вольыкдат уке . ида чаре , каемак .
    авам ялыш намиен кодаш логалын .
    тыге ик ий эртен . мый школышто пашам ыштенам . а Мигыта - обкомышто .
 тудын чыла шонымашыжым паленам , кажне йол тошкалтышыжым ужынам ...
 титакше кӱч мучаш нарат уке ... а иктаж-мом пален омыл гын ? .. уке ,
 уке , тыгай шонымашым вуй гыч луктын кудалтыман .
    ... пырдыжыште кечыше шагат индеш гана перыш .
    " эдик , ачат ала вигак пашашке каен ? " - манын , тыйым кроватьышкет
 пыштышымат , телефон деке миен пӱтыраш тӱҥальым .
    - почта , почта , обкомым , Садаевын кабинетшым пуыза .
    - пожалуйста , - шоктыш ӱдырамаш йӱк . изиш лиймеке ешарыш : -
 телефон трубкам иктат ок нал .
    " уке " , - шоналтышым да Мигытан пашам пырля ыштыше йолташыже-влак
 дек звонитлаш тӱҥальым . нунышт , мыйын йӱкем пален налмек , телефон
 трубкам сакат гына .
    " мо тыгай ? палыдыме лийыныт мо ? але лӱдыт ? лӱдыт , очыни ...
 тугеже ..."
    ӱпем курын , шортын , кроватьыш шуҥгалтым . мыняр жап тыге киенам -
 ом шарне . ончыл пӧлемыште йол йӱкым кольымат , нӧрышӧ кӱпчык гыч
 вуем нӧлтальым .
    - кӧ тушто ?
    - мый , комендант , - шинчалыкан пӧръеҥ омсаште койо .
    - могай комендант ? - мый шым умыло . - мом каласынеда ?
    - теве шижтарымаш . пачер шотышто , - тудо канде кагаз ластыкым
 ӱстембаке пыштыш .
    - кузе туге ?
    - тышке весе илаш толеш , - умылтарыш комендант .
    - а ме ? ! .. - вуем савырнаш тӱҥалят , омса янакым кучен шогальым .
 **66**
    - ом пале , ом пале ... - шинчалыкан пӧръеҥ пырдыжым тергыме семын
 пералтен ончыш .
    комендант лектын кайыш . мый ӱстел дек мийышым да комендантын
 кодымо кагаз ластыкшым кушкед кышкышым . вара теҥгылыш миен шинчым .
 уло йыжыҥем пытен , тетла шинчавӱдем ок його - шортын пытаренам
 ала-мо . вуйышто ала-можо мӱгыра , нимат шонен ом мошто . тыге ,
 тӱҥгылгышӧ семын , кас марте шинчен эртарышым . кочмо нергенат
 монденам . жап шотым йомдарен , тыйым гына , Эдик , пукшаш тыршенам .
    пычкемышалтмек , омсам эркын пералтыме йӱк шоктыш .
    - пурыза , тӱкылымӧ огыл , - мый каласышым да шоналтышым :
 " адак кӧлан мо кӱлеш лийын гын ? ойго ойгым кычалынак коштеш маныт ,
 чынак улмаш " .
    - поро кас лийже , Варвара Ивановна .
    тиде - Григорий Васильевич Румянцев , йӱкшым вигак палышым .
 эрдене тудын декат звонитленам ыле , тунам нимат ыш кутыро , а кызыт
 шке толын . молан ?
    - поро кас , - кукшын вашештышым .
    - эрдене телефон дене мутланаш ыш лий , еҥ-влак улыт ыле . нелеш ит нал .
    - шичса , тулым чӱктем , чайым шындем .
    - тулым ида чӱктӧ , пычкемышыште сайрак , - Румянцев окна воктек
 шинче . - а чайым шындыза . шаҥгысекак толнем ыле , пычкемышалтмым
 пыкше вучен шуктышым .
    чайым шындышым да , Румянцев воктек толын шинчын , тура йодым :
    - григорий Васильевич , ынде раш : мигытам шынденыт . молан ?
 мый дечем нимат ида шылте , чыла ойлыза .
    - шылташ нимом , - кугун шӱлалтыш Румянцев . - Никита +
 Максимовичым националист-влак дене кыл кучымылан титаклат .
    - могай националист-влак дене ? - могырем шергылт кайыш , ояр
 кечын пуйто кудырчӧ рашкалтыш .
    - мутлан , писатель-влак дене .
    - чын , Мигыта нуным пагален , - шӱлышем петырнаш тӱҥале . -
 а нунышт мом ыштеныт ?
    - ом пале , - Румянцев вуйжым сакыш . - мыйымат
 Никита Максимович дене кыл кучымылан шынден кертыт .
    - нимогай титак деч посна ?
    - а Никита Максимовичын могай титакше улмаш ?
 **67**
 чын , Мигыта писатель-влакым йӧратен , нунын книгаштым лукташ
 полшен . вара тиде титак мо ?
    - тугеже мо ышталтеш , мо ? - нимом умылен кертде йодым мый .
    - иктым гына каласен кертам : мо-гынат тыге огыл , тыге
 лийшаш огыл . вудака пагыт . йолташем-влак дене мутланашат
 аптыранем .
    - а тидым Сталин пала ?
    - уке , очыни .
    - чылажымат возаш кӱлеш , возаш ! мом ончеда , Григорий
 Васильевич ?
    - письма тудын дек ок шу , а тыйым шындат .
    - тугеже мом ыштыман ?
    - вучыман . ик жап гыч чыла рашемшаш . азапеш огыт кодо ,
 - Румянцев пеҥгыдын каласыш , вара мыйын велышкем савырныш . -
 Варвара Ивановна , ончыкыжо кузе илаш туҥалыда ?
    - вучаш гына кодеш . Мигыта садак пӧртылеш .
    - чын , Никита Максимович пӧртылшаш , вучыза ... а вот эрла
 мом ышташ шонеда ?
    - мигыталан вургемым , кочкашыже наҥгаем .
    - а вара ? .. пачер гыч луктын колтат . шке кумылын огыда
 кае гын , милиционер дене толыт . школ гычат тендам кораҥден
 кертыт .
    - чынже денак , пачер да паша деч посна кузе илыман ? эше
 вет эргым ончыман , - неле шонымаш дене вуем кӱэмалтме гай лие .
    - мый ик каҥашым пуынем , Варвара Ивановна : тиде неле
 жаплан авада дек ялышке кайыза , вара кузе лияш - илыш ончыкта .
    - ялыш ? .. авам дек ? .. - семынем шонен , йӱкынак пелештышым .
 - а чын вет , Григорий Васильевич . тушто пӧртна уло , пашамат муам .
    - тыгак ыштыза . эрла эрдене машина лиеш . погыдам погалтыза
 да кудалза гына , - Румянцев тынел шогале .
    тыгай годым полшымыланда кугу тау , Григорий Васильевич .
 мый тендам нигунамат ом мондо .
    - чеверын ! корныда пиалан лийже ! - Румянцев кидым пуыш .
    - Григорий Васильевич , чайым шӱнденамыс . ынедат йӱ мо ?
    - тау , мый темынам . а вот те таче кочкынат огыдал , очыни .
 кочса . тыпланыза . эше ик гана чеверын !
    Григорий Васильевич лектын кайыш .
 **68**
    эрлашыжым эрдене шочмо ялышкем , авам дек илаш пӧртыльым .
    тиде 1937 ийыште , кеҥежым , лийын .
             кокымшо тетрадь
    капка ончылан автомашина шогалмым ужын , авам пӧрт гыч куржын
 лекте .
    - ой , ӱдырем толешыс ! уныкам ончалаш конденат аман ? тау ,
 ӱдырем , тау ! - авам вычыматыш . тыйым кидышкыже нале да вуйжым
 рӱзалтыш . - йӧршеш ачаже ! шинчаже шӱч падыраш гай шеме .
 нержым , тӱрвыжым мигытанымак пижыктен шындыме . тудын гаяк кӱкшӧ
 капан лиеш .
    мый нимат шым вашеште , капкам почым . автомашина кудывечыш
 пурыш . кузовышто тӱрлӧ вургемым ужын , шоҥго ӱдырамаш ӧрмалген
 шогале .
    - тый ... кузе ? .. молан ? ..
    - мый унала огыл , илаш толынам , авай .
    - ойырленат ? .. - чал ӱдырамаш ваштарешем толын шогале :
    - уке , Мигытам ...
    явамын шинчаже шарлыш .
    - ой , мо-мо , кузе тыге ? могай осалым ыштен ?
    - ом пале .
    авам пӧртӧнчык миен шинче , шорташ тӱҥале .
    пошкудо-влак ончаш ынышт погыно манын , капкам тӱкылышым . ола
 гыч кондымо вургемым , арверым шофер дене коктын пӧртыш нумалаш
 пижна . авам тугак пӧртӧнчыл тошкалтышыште шинча . шолдыра шинчавӱд ,
 куптыргышо шӱргыжӧ мучко йоген , тыйын ӱмвакет чӱча .
    - ой , уныкам , ой , падырашем , шочынак ача деч посна кодынат .
 молан тыгай пиалдыме улат ? - кувават тыйым чаманен ойла .
    - авай , тынар ит шорт , ит ойгыро . эдик тулык ок лий .
 ачаже ок мондо . таче огыл гын , эрла налаш толеш , - шоҥго
 ӱдырамашым шыматаш тыршышым .
    тылеч вара ме эре вучышна . ӱремыште иктаж еҥ ошкылмым ужына
 гын , вигак окна деке куржын миена . тул чӱктыдеак , малаш возына ,
 омса пералтыме але йол йӱк шокта манын , эр марте колышт киена .
 омо кошкен . куваватын шӱргыжӧ  пунчалме шовыч гай ошемын ,
 шинчаже йошкарген , шӱргыштыжӧ куптыр пале , вуйыштыжо сур ӱп
 ешаралтын . мый шкеже могай , лийынам - ом пале , воштончышыш
 ончалаш лӱдынам .
 **69**
    тыге мыняр кече эртыш - ом шинче , кечывал ден йӱд жапымат
 ышна шиж . ачатын пӧртылмыжым вучен , вийна пытыш , сорта семын
 шулыш .
    - мый тетла илен ом керт , - пытартышлан авам каласыш . - варуш ,
 олашке миен тол . мигытам кычал му име огыл , кушто-гынат лийшаш .
    тӱрлӧ кочкышым котомкаш пыштен , тудо кечынак корныш тарванышым .
 торъял селаш шумеш йолын ошкыльым , а тушто машинам верештым .
 йӱдым олаш толын шуым .
    " кушко каяш ? - урем дене шонкален ошкылам . шкенан пачер воктен
    эртышым , тушто электротул волгыдын йӱла , кӧ-гынат илаш пурен .
 Вара Румянцевым шарналтышым . - иктат ынже уж манын , шыпак миен
 пурем , эр йӱдымак лектын каем "
    омсам Григорий Васильевичын ватыже - ульяна Петровна - почо
 Мыйым ужат , шеҥгеке чакналтыш .
    - тый ? .. Варвара Ивановна ?.. - тудын йӱкшӧ кӱрылтӧ .
    - мый , Ульяна Петровна , - шыргыжалаш тыршен вашештышым да
 шоналтышым : " пытенам , тӱсем вашталтын , очыни . ӱке гын тыге огеш
 ӧр ыле " .
    - мо кӱлеш ? - Ульяна Петровна кӱ меҥге гай лийын шогале ,
 вуйжым кӱшкӧ нӧлтале .
    - Григорий Васильевичым ужнем ыле , - Румянцеван кенета вашталт
 кайымыжлан ӧрым .
    - тудо тыште уке !
    - мом ойлыштат , Ульяна Петровна ? кузе уке ?
    - мый ойырленам . нимогай Григорий Васильевичымат ом пале ,
 палымемат ок шу !
    - ойырленат ? .. кунам ? .. - мый нимом умылен ом керт . -
 мо , пеш сайын иледа ыльыс ?
    - чыла те пужен улыда ! мемнан ешым те пытаренда ! тыйын мариет ,
 ӱедын-ӱедын , Григорий Васильевичым шке велышкыже савырен , шке
 почешыже тюрьмаш наҥгаен ! кок шочшо тулыкеш кодын , кӧ ынде нунылан
 ачам вашталта ? - Ульяна Петровна шинчажым петырен шогале .
    - тугеже Григорий Васильевичымат шынденыт ? -
 мылам шӱлаш йӧсӧ лие . - кушто шинча ? судшо лийын мо ?
    - ойлышымыс : нимат ом пале , палымемат ок шу ! мый ойырленам .
 калык тушманын ватыже омыл ! - Ульяна Петровна ӱмбакем шыдын
 ончале . - эшеат тыште шогет ? тиде пӧртым мондо ! ужмем ок шу !
 **70**
    мардеж семын уремыш куржын лектым .
    " Ельяна Петровна теве могай улмаш , - ушыштем ик шонымаш
 весым алмашта . - тудо йӧршынат марийжым йӧратен огыл . а вет
 Григорий Васильевич ончылно изин-кугун гына коеш ыле . чыла
 шоя лийын , помышыштыжо кишкым ашнен . эн йӧсӧ жапыште лишыл
 йолташыже деч кораҥын . ала-могай шоялан ӱшанен . мигытат ,
 Григорий Васильевичат нимогай калык тушман огытыл . чынже
 вет кече дечат волгыдо , тӱдым петыраш ок лий . тунам вара ,
 Ульяна Петровна , мом каласет ? ӱпетым кӱраш тӱҥалат ? "
    кечывал лишан приемыш кайышым , кужака изи пӧлемыш пурышым .
 пӧлемлан тореш кужу ӱстел шога . ӱстел вес могырышто
 военный вургеман еҥ шинча .
    - теве тиде передачым Садаев + никита Максимовичлан пуаш
 йодам , - котомкам ӱстембаке пыштышым .
    - Садаев ... Садаев ... - военный вургеман еҥ кагазым сарен
 пыштыш . Ятыр жап кычале да каласыш . - тудлан нимогай передачат
 ок кӱл .
    - кузе ок кӱл ? - мый шым умыло .
    - тугак .
    - ала шкенжым ужаш лиеш ?
    - ок лий .
    - передачымат огыда нал , шкенжымат ужаш ок лий , кузе тыге ?
    - Садаев мемнан дене уке , колтымо .
    - колтымо ? .. - шӱмем лектын вачшашла кыраш тӱҥале . - мӧҥгыш ? ..
    - ораде , - военный вургеман еҥ первый гана ӱмбакем ончале . -
 тышеч мӧҥгеш огыт колто .
    - а вара кушко ?
    - пашаш . шӧртньым кычалаш , чодырам руаш , мланде шӱйым лукташ .
 раш ? - военный вургеман еҥ омса велыш кычкырале . - ӱмбакыже кӧ
 тушто ? пурыза !
    вуйым сакен , шыгыр пӧлем гыч лектым .
    " колтеныт , колтеныт , - шке семынем пелешткалем . -
 шӧртньӧ кычалаш , чодырам руаш , мланде шӱйым лукташ ... тугеже ,
 титакан улмаш ... титакан ... уке , йӧратет гын , тудым аклет ,
 мигыта шочмо элжым уло шӱмын йӧратен , аклен . кӱтӱчӧ йочам Совет
 власть йол ӱмбаке шогалтен . кузе тудо ваштареш каен кертын ? уке ,
 шӱдӧ пачаш уке ! "
    машинам кычалаш шым тӱҥал , ола гыч ялыш кандашлу километрым
 йолын ошкыльым . чонем почын , кече ,
 **71**
 мардеж , пасу , олык , чодыра дене мутланышым , уло ойгем луктын
 ойлышым .
    эрлашыжым кас велеш чобык ялыш пурышым . мӧҥгыштӧ авам йодышташ
 тӱҥалят , кӱчыкын , раш каласышым :
    - мигытам наҥгаеныт . йӧсӧ гынат , вуйым огына саке . илыш верч
 кучедалаш тӱҥалына !
    тиде кечын первый гана уремыш лектым . пеледышан платьым , ош катам
 чиен , тыйым кидышкем налын , ял мучашыш ошкыльым . пошкудо-влак
 кажне окна гыч ончен кодыч . " Йыван Варушлан могай пайрем толын ? " -
 манын шоналтышт дыр .
    ял мучашыште - кӱртньӧ леведышан , чердакан школ . кугу окнаже-
 влак пуйто йӱлат - каватӱрыш волышо кече пытартыш гана ончал коднеже .
 ончычем , шаршудо коклаште модын , мардеж куржын эртыш . тудо школ
 воктенысе садерыш миен пурыш да олмапум , сиреньым , ломберым
 рӱзалтыш .
    мыят садер воктен шогальым . олмапу шарлен , сирень лӧзаҥын ,
 ломбер одарланен . а вет нуным ме шынден улына ыле .
    - эдик , ончал , - мый тылат каласышым , - тиде садерым ачатат
 шындаш полшен . нуно илат , кушкыт . меат илаш тӱҥалына , шӱмбелем .
 огына кошко , уке ! изи пушеҥге-влак , ужат , могай мотор лийын
 шогалыныт . тыят тыгак кушкат , эргым !
    школыш пурен лекде , чонем ыш чыте . теве тошкалтыш . ончыч тудо
 тура ыле , шуко йоча эсогыл нержымат нузылтен . школым вара пужен
 ыштышт . теве коридор . пеш кумдажак огӱл гынат , модашна вер
 ситен . а классыште йоча-влак уке улытат , кугун , йоҥгыдын коеш .
 первый кечын школыш толмек , капем изиракат , ончыл партыш шындышт .
 теве тышке . а Мигыта окна воктен шинчыш . тудо уремыш ончаш
 йӧратен .
    " Садаев , мом тушто ужынат ? коракым шотлет мо ? " - манын ,
 туныктышо ятыр гана тудлан ойлен .
    - эдик , ачатын партыш шинчына ? - тый дечет йодын , парт коклаш
 пыкше верланышна . - ужат , мылам ынде изи , шыгыр . а тылат кугу .
 но , илен - толын , лач лиеш . кӧ пала , ала тыштак , ачатын
 олмыштыжак , шинчаш тӱҥалат .
    тиде годым класс омса почылт кайыш . омсаште Наум Михайлович
 Яндыгановым ужым . тудо шукертсекак тыште пашам ышта , мыйымат
 туныктен . чердакым пӧлем семын келыштарен ыштыктенат , шкетын
 ила . ешыже
 **72**
 уке . мо шарнем , тудо эре тыгаяк - чал ӱпан , ӱмбалныже тӱрлыман
 ош тувыр , шем костюм .
    - Наум Михайлович , поро кас лийже .
    - кӧ улыда ? йӱкда палымыла чучеш , - тудо шинчалыкшым нале . -
 а-а , Варуш ! нелеш ида нал , Варвара Ивановна ...
    - уке , уке , мый Варушак улам . тыгак манза .
    Наум + михайлович ача семын кидем кучыш .
    - монден отыл ? тоштым шарналтен , ончалаш толынат ? пеш сай .
 шыжым ала уэш толат ?
    - тунемаш ? - мый кугун шӱлалтышым . - эртыше жапым пӧртылташ лиеш
 гын , мый уэш йоча лиям да тендан дек тунемаш толам ыле .
    - колынам , колынам , Варуш , чылажымат палем . йӧсӧ тылат лызыт .
 но чыте , пӱйым пурынак чыте . мыят илышыште шуко ойгым чытенам , но
 ужат вет - коштам , сусыргенат омыл .
    - мом ыштет , чыташ логалеш , Наум Михайлович .
    - а школыш тунемаш огыл , туныкташ тол . вер уло , - каҥашым пуыш
 шоҥго туныктышо .
    - налыт ? мыйже вет ... - калык тушманын ватыже улам маннем ыле ,
 но каласаш вием ыш сите .
    - налшаш улыт , - пеҥгыдын каласыш Яндыганов . - " эрге ача верч ,
 вате марий верч мутым кучышаш огыл " манын , молан уке гын чыла
 вере ойлат ?
    Наум Михайловичлан таум ыштен , школ гыч лектын кайышым .
 капемлан ала-молан куштылгын чучын колтыш , шӱлашат каньылырак лие ;
 шӱмем ласканрак кыраш тӱҥале .
    мигытам наҥгайыме деч вара таче первый йӱдым айдеме семын манышым :
 шым шорт , омем кӱрыштын , тӱрлӧ шучко шонымаш вуем ыш аҥыртаре .
    молгунам эрдене вуем нӧлтал ом керт , ужашын-ужашын шелышталт
 возеш , шонем ыле . а тиде гана кынельым - вуемат яндар , капемат
 куштылго . жапым шуйкалыде , Торъял селаш , роношко , ошкыльым .
    чобык ял гыч Торъял марте шым километр лиеш . таче тиде корнат
 моткоч кӱчыкын чучо . ронош толын шумемат шым шиж . но вуйлатышын
 пӧлемышкыже пурен шогалмек , чыла вашталте , пуйто ояр кеҥеж кече
 шем пыл дене петырналте .
    кӧ улмем пален налмек , роно вуйлатыше саҥгажым куптыртыш .
    - школышто пашам ыштынеда ? - тудо кӱчык кӱжгӧ парняж дене
 ӱстембалым пералтыш .
 **73**
    - чобык тӱҥалтыш школышто яра вер уло , тушко колтыза , - йодым .
    - ом керт , - кӱчыкын вашештыш вуйлатыше .
    - молан ? - амалжым сайын палем гынат , тиде еҥын кӧргӧ чонжым
 ужмем шуо . ӱшаным ом йомдаре : " йӱштӧ ийым ала шулыктен кертам ? " -
 шонем . вет тудат айдеме , ватыже , шочшыжо уло , очыни . тугеже
 мылам мом ыштыман ? кӱчаш лекман мо ? вет мыйын эргым уло .
 тудым ончен куштыман .
    - умылем , чыла умылем , но мыйымат умылаш йодам ... Йӧра ,
 тендам пашаш налам лийже . икмыняр кече гыч мыйым Наркомпросыш
 ӱжыктат да каласат : " тыйын бдительностет уке . йоча-влакым
 туныкташ кӧн ватыжым шогалтенат ? .. але тендан коклаште иктаж-могай
 кыл уло ? "
    " Марий верч вате мутым кучышаш огыл " , - Яндыгановын мутшым
 шарналтышым .
    - тендан верч мутым ӧрдыж еҥ кучышаш , туге мо ? вет мыйынат шочшем ,
 ватем уло , - роно вуйлатыше кынел шогалят , окна век савырныш . -
 ӱшанем , тиде мутланымаш мемнан коклаште гына кодеш .
    - ида лӱд , тендан ӱмбак лавырам кышкаш ом тӱҥал . нимом шойыштде
 каласен улыда , тидыжланат тау . чеверын !
    - мый ик каҥашым гына пуэн кертам : калык суд ончылмо марийда деч
 ойырледа , фамилийда весе лиеш гын , тунам вес паша , туныктенат
 кертыда .
    - поро каҥашланда тау , - манын , роно гыч лектын кайышым . моло
 вере нигушкат шым пуро , вуйым сакен , ялышке мӧҥгеш ошкыльым .
 чонемлан моткочак ласкан чучеш , уло йӱкын кӱчкыралмем шуэш : "еҥ-влак ,
 лӱддымӧ усталыкда куштырак ? кушто яндар шӱмда , пеҥгыде ушда ?
 молан чытыреда , икте-весе дечын лӱдыда ? нимом уждымо-колдымо семын
 шинчадам , пылышдам петыреда ? вет чылан тушман огытыл , уке ! мом
 мый осалым ыштенам ? молан корнем тетыреда ? мо верч Эдикем
 титакан ? вет тудымат мыйын пӱрымашемак вуча . еҥ-влак , эргым ир
 янлыкыш ида савыре ! тудо тыланда сырышаш огыл , ӱшанышаш .
 тидым те умылышаш улыда . но поро мутем колын огыда шукто гын ,
 кеч-мо лийже , йол йымалнем кеч мланде порволыжо , Эдикем верч
 кучедалаш тӱҥалам ,ончыкылык илышыжым локтылаш ом пу ! тудо айдеме
 лийшаш ! .. "
    улнен , йолым пыкше шӱдырен , мӧҥгӧ пӧртыльым . роно вуйлатышын
 пытартыш мутшо ушем гыч ок лек .
 **74**
 мигыта деч ойырлаш . кузе тыгай каҥашым пуаш тош тын ? .. полшаш шонен ?
 ала моло йӧн уке ? ала мы ламат ойырлаш ? кеч жаплан , мигыта пӧртылмеш
 Ту нам паша ышташ верат лиеш . тудыжо - туге ... но тый Эдик ,
 кушкын шумекет , мом каласет ? ачат пӧртыешат , шинчашкыже кузе
 ончалам ? уке , ачат да тыйын онцылнет шала ӱдырамаш лиймем ок шу .
 ок шу ! мый яндар шӱман лийнем , яндар шӱман гына ! ..
    кастене окнам бригадир пералтыш .
    - палай кокай , - тудо авам кычкырале , - шукертсек пашаш поктен
 омыл , ала эрла кылта пидаш кает ыле ?
    - шылыжем пытен , да кертам мо , ала ?
    - от керт гын , иктаж вес пашам мӱына .
    - йӧра ...
    бригадир кайыш , пӧртышкат ыш пуро . пытартыш жапыште пошкудо-влак
 мемнан дек шагал коштыт . нунат лӱдыт , очыни ...
    эр ӱжара нӧлталтме годымак кынельым , чайым шындышым . чуланыш
 лектын , ӱдыр годсо тӱрлыман тувырем чийышым , йолдан ӱштым ӱштальым
 йолым пиднем ыле , но йыдалым шым верешт . олаште чиен коштмо
 вургемем сондыкыш поген оптышым .
    - куш тыге кайынет ? - ӱмбалнем ӱдыр годсо вургемым ужын , авам
 кидшым шаралтыш .
    - пашаш . тыйын олмешет кылта пидаш .
    - а мыйже ?
    - кертмет семын сурт кӧргӧ сомылкам ыште , каналте Кече
 кӱзен шумек , Эдикым пасушко намие , пукшен колтем . а мылам могырым
 изиш туржын ончаш уто огыл ... авий , уто мужыр йыдалет уке ?
    - уке , лачак окса пытен .
    авамлан ош катам шуялтышым .
    - вашталте . ала иктаж вич мужырым пуат .
    - вич мужыржак шагал , - авам катам савыркален ончыш . - пешак
 сайыс .
    - сай , да пасушто кошташ ок йӧро .
    тошто , лопка таганан катам муын чийышым , кочкым-йӱым да ,
 сорлам налын , пашаш ошкыльым .
    бригадир мыйым ужешат , мом каласа ? ала тудат лӱдеш , поктен
 колта ? а колхозник-влак кузе вашлийыт ? мутланашат огыт тӱҥал гын ?
    жнейка уржа касалык йыр ныл гана савырныш . ме , ныл ӱдырамаш ,
 йыгыре шогалын , кылтам пидаш пижна . ончыч тӧрак кайышна , а вара
 койынак почеш кодаш
 **75**
 тӱҥальым . тыршем , йыр ончалашат , шӱргӧ мучко йогышо пӱжвӱдым
 ӱштыласат ом ярсе . но паша ок вораҥ : моло ӱдырамаш-влак кум кылтам
 пидыт , а мый - кокытым гына .
    логарем кошкыш . вӱдым налаш монденам , авамат ушештарен огыл .
 а кече койын кӱза , пелта . шижам : кечывал марте пашам ыштен ом
 шукто докан - йӧрлам .
    бригадир толын шуо , кылтам пидмем ончен шогыш да чаманен каласыш :
    - кидетым отылеш удыркален пытаренат , вӱр йога .
    - нимат огыл , - вашештышым да шоналтышым : " пашаш молан толынам
 манын , кычалтыл пелешташат ок шоно Тиде жапыште кеч изишак шӱлалтем ыле " .
    бригадир тетла нимат ыш пелеште , уржа тӱредмашке кайыш .
    - варуш , - сусла велым йык шоктыш . - йӱмет шуэш вет , тол .
    вийнен шогальым  Воктенем кылтам пидше ӱдырамаш кычкыра улмаш
 Сӧрвалтараш шым тӱҥал , сусла дек ошкыльым . тӱйысым налын , йӱштӧ
 вӱдым шер теммешкемак йӱым .
    - тау , еҥгай .
    - кидышкет рокым шӱралте , вара вӱр йогымым чарна , - ойым пуыш
 тудо . - Варуш , утыжым ит вашке . тылат неле . колхоз пашам шукертсек
 ыштен отыл , палена вет .
    - чынак , неле , - чонем почым . - но почеш кодмем ок шу .
    - таче почеш кодат , кум-ныл кече гыч ончылташ тӱҥалат .
 ит ойгыро .
    могай поро кумылан ӱдырамаш ! шупшалмемак шуын колтыш . калык
 коклаште поро чонан шукын улыт ! нуно мылам йотештше лияш огыт пу ,
 кеч-кунамат полшат .
    авам тыйым кондыш . сусла воктен , ӱмылеш , пукшаш шинчым .
 кылтам пидше вате-влак каналтыме амал дене мемнан йыр чумыргышт ,
 кажныжат тыйым ончалнеже . тек ончыза , шинча возеш манын , авам
 семын ом лӱд . тиде - Эдик . мигытан эргыже Тудат моло гаяк
 аза  . тудат тендан йочада гаяк пиалан лийшаш !

 124 **52**
 ( Н . Александров )
 калык мурызо
 документально биографический повесть
          юмчо школышто
     " мланде ӱмбалне революций лӱшкалтеш .
     калык пудырана , илыш волгалтеш " .
 Н . С . Мухин . революций
    кок кече кужу корным эртымек , Колюш ден Левей Унчышко шуыч .
 уремысе еҥ-влак деч йодыштын , черке деке миен лектыч . тудын воктене -
 кок пачашан пӧрт , ӧрдыжтырак - омса ӱмбалан " ӱньжинская центральная
 черемисская школа братства святителя Гурия " манын возыман ик пачашан ,
 волгыдо окнан вес пӧрт .
    - теве кушто улмаш Унчо школет ! - куанен пелештыш Левей .
    изиш ончышт шогыштат , аптыраныме йӧре омсам почын , пӧртыш пурен
 йомыч .
    школышто иктат ок кой . пырдыжлаште кечыше тӱрлӧ-тӱрлӧ плакат ден
 сӱрет , шуко пӧлем ден парт-влак нуным ӧрыктарышт .
    йоча-влакын тыге ончен коштмыштым коридор дене ошкылшо кок рвезын
 воштыл мутланымышт лугыч ыштыш . палыдыме-влакым ужын , нуно шыпланышт .
    - те кӧм вучеда ? - лишкырак миен , кингам кучышо рвезе йодо .
    - ме тунемаш толынна , мыланна Петр Григорьевич кӱлеш , - акмукрак
 лийын , Колюш вашештыш .
    - а кушеч улыда ?
    - шале кундем гыч .
    "шале кундем " манмылан рвезе шыргыжале , тунамак вес йодышым
 ешарыш :
    - шале гыч манат , могай ялже ?
    - олыкъялым палет ?
    - тугеже пошкудыда улам .
    - кушеч ? - рашемдынеже Колюш .
    - изи Корамас гыч улам . палет тыгай ялым ?
    - изи Корамас гыч мый шуко рвезым шинчем , тыйым але первый ужам , -
 Колюш важмалдыкын вашештыш да тунамак йодо :- лӱметше кузе ?
    - Сергей . а тыйын ?
    - Миклай . ялысте Колюш маныт .
    - тугеже йолташ лийына , - " Сергей улам " манше  рвезе Колюшлан
 кидшым шуялтыш , Левейынат кидшым кормыжтыш .
 **53**
    пале лие : Сергей тиде школыш кок ий коштын . умбакыже тунемаш
 Озаҥыш кайышаш .
    - мыланна туныктышо Григорьевым ужаш кӱлеш , - молан толмын
 трук шарналтен , угыч ойла Колюш .
    - а-а , Петр Григорьевичым ? чечас толеш , - мане Сергей .
    ойлымо семынак , изиш лиймек , кагаз вӱдылкам кучен , кӱкшӧ
 капан шемалге марий койылалтыш . шем костюмым чиен , йолыштыжо -
 йылгыжше кем , оҥыштыжо , ош тувыр ӱмбалне , шем галстук сӧралын
 коеш .
    - Петр Григорьевич толеш , - пелештыш Ондри .
    рвезе-влак икте-весыштым ончалын шыпланышт , вуйыштым савен
 саламлалтыч . туныктышо нунын кидыштым кучыш , кутыраш тӱҥале :
    - тунемаш толын улыда ? кузе лӱмдаже ? кушеч улыда ? кӧ тендам
 тышке колтен ? - йодыш почеш йодышым ешара .
    икшыве-влак , ӧрын шогыде , писын вашмутым пуат :
    - мыйын фамилием - Мухин , лӱмем - Миклай .
    - а мыйын - Леонтий , - мане Левей .
    - мыйым Петр Григорьевич манза , вескана утларак палыме лийына .
    - ме шкеак толын улына . тыланда Федор Афанасьевич серышым
 колтыш , - Колюш упш лончыж гыч кагазым луктын шуялтыш .
    - пеш сай ... тунемаш , тунемаш кӱлеш . марий коклаште тунемше
 ялт шагал . йорло марий пычкемыште ила , тудлан волгыдо корныш
 лекташ полшаш кӱлеш , - лудын лекмекыже , каласыш учитель . - те
 чот ноенда чай , но изиш чыталтыза . теве Тихон Ефремович деке
 миен толынат , чыла ыштена , - рвезе-влакым пырля каяш ӱжӧ .
    левей ден Колюшын шӱмышт куан тул дене авалте , кужу корнышто
 нойымо ялт йомо , чурийышт веселаҥе .
    тыге ужар чия дене чиялтыме кугу черке деке миен шуыч .
    " тыштат ончыч поп деке пуртат , ужат " , - шоналтыш Колюш .
    черкыш пуртымо деч ончыч учитель нуным Арынысе семын ыш
 шогалте , оҥымат ыреслаш ыш кӱштӧ , вигак черке кӧргыш пуртыш .
 но тыштат нуным тугаяк кужу ӱпан поп вашлие , нунылан кӱртньӧ
 ыресым шуялтыш . рвезе-влак тудым тӱрвышкышт тушкалтышт .
 **54**
    - йӧра , тунемме паша - сай паша , марий коклаште тунемаш
 шонышо шагал коеш , - рвезе-влакым терген лекмек , пелештыш поп .
 вара Петр Григорьевичлан нуным пӧртышкӧ вераҥдаш каласыш .
    черке гыч нуно угыч школышко тольыч
    - ынде тыште илаш тӱҥалыда , тиде общежитий маналтеш , - школын
 вес пелышкыже пурымек , ойла туныктышо .
    тыште нуным ятыр рвезе саламлен вашлие . южышт лудыт , южышт
 пусакыште кочкаш тӧчат , пу теҥгылыште мален кийышат коеш .
    пӧрт покшелне - кок-кум пӱкен да ӱстел , пырдыж воктен - теҥгыл-
 влак , ик велне - кугу коҥга . кӱвар ӱмбалне олым ашык да
 мыжер-влак коедат . омса лукышто метерка шога . чылажат тыште
 Колюшлан ялысе портым ушештарыш .
    - теве тендан дене пырля эше Миклай ден Левентий илаш тӱҥалыт ;
 пырля йолташ лийын , келшен илыза , - каласыш Петр Григорьевич .
                  *   *   *
    пел ий эртыш , Колюш Унчо школышто тунемеш .
    йоча-влакын сай чиемат , теммеш кочкаш тамле обедат , возын
 малаш кӱвареш шарыме тошто мыжер да шаланен пытыше олым ашык деч
 моло нимат уке гынат , нуно ик эш семын келшен илат , тунемаш
 тыршат . икманаш , " святой общество " да " святой отец "
 Тихон икшыве-влакын илышышт нерген кугунак огыт тургыжлане ,
 но тунемше-влаклан иктыже пеш сай : чылажланат тӱлымӧ ок кӱл -
 казна шотеш илат .
    унчо школ первый марий школлан шотлалтын . садлан тыште
 чыла учитель да поп марла ойленыт , черкыште службымат
 шукыжым марла эртареныт . " юмын законжымат " шочмо йылме дене
 туныктеныт .
    первый гана урокыш толмыж годым Петр Григорьевич кум книгам
 кондыш , кажне вич рвезылан икте гыч кучыктышат , каласыш :
    - ме тендан дене марла тунемаш тӱҥалына , теве тыланда книга .
 мыйын ончылнем шочмо йылме дене кутырыза . марий йылмына
 йытыра мутан . шкенан йылме дене сайын лудаш-возаш огына
 тунем гын , вескана мемнам шочшына-влак каргаш тӱҥалыт .
 **55**
    колюш " букварьым " кидышкыже нале , книга комеш " Гаврил
 Яковлевич Яковлев 1891 ий " манын возымым лудат , ялт ӧрын
 кайыш . " марла лукмо книгат уло мо ? тыге туныктымылан
 кузе огыт вурсо ?" - шоналтыш .
    ик кечын Петр Григорьевич тунемше-влаклан сочиненийым
 возыктышат , тергаш шинче . ончыч рушла тунемше рвезе-влак кызыт
 марла возеныт . садлан тӧрсыржат уледа , но шукыжо сайын
 возеныт .
    туныктышо , Николай Мухинын тетрадьшым кучен , пӧртыштӧ
 кок велке коштеш , лудеш , шергалеш , адак лудеш , но карандаш
 дене нимогай палымат ок ыште . вара тетрадьым ӱстембаке пыштыш .
 " могай кугу талантан рвезе ! " - семынже мане .
    эрлашыжым Петр Григорьевич сочинений-влакым урокышто тергыш ,
 чылаштланат могай тӧрсыр улмым умылтарен лекте . пытартышлан Мухинын
 тетрадьшым нӧлталят , рвезым шогалтыш .
    - тыйын сочинениет келге шонымашан , сайын возенат . руш поэт
 Никитинын произведенийже гыч ужашым сылне марий мут дене
 келыштарен кучылтынат . отличным шындышым , - йочам мокталтыш . -
 Мухинын поэт дарже уло , - чыла рвезылан каласыш .
    класс шыпланыш .
                  *  *  *
    унчо ялым пычкемыш йӱд авалтыш , уремыште шып . ик пӧртыштат
 волгыдо тул ок кой . лач туныктышо-влак илыме кок пачашан пӧртын
 ик окнаштыже чыли тул кояш тӧча : Петр Григорьевич эрласе
 урокшылан ямдылалтеш .
    кенета омса пералтыме йӱк шоктыш . туныктышо , вер гычше
 тарванен , омсам почо .
    - а-а , Владимир Алексеевич ! салам лийже ! мо варасрак
 кодыч ?
    - салам , салам . Петр ! - рвезе кидым суялтышат , ӱстел
 воктек верланыш . Петр Григорьевич окнашке шовычым сакыш .
    - ну , кузерак тунеммашет кая , могай увер Озаҥыште шокта ?
 корнышто чыла сай эртыш . Озаҥыште йолташ-влак пашам моштен
 виктарат . Валериан Михайлович теве тидым пуэн колтыш , - оҥ
 кӱсенже гыч кагаз
 **56**
 вӱдылкам лукто . - тый палет , олаште могай пудыранымаш !
 шуко школ пашам огеш ыште , студент-влак демонстрацийым эртарат ,
 университетыште - забастовка ... чӱлан кугыжа да тудын кӱлдымаш
 сарже ваштареш кынелыныт , теве ончал ! - Владимир Алексеевич
 тӱрлӧ книга , брошюра да листовка-влакым шуялтыш . - икмыняржым
 мыланна марлашке кусараш кӱлеш , тунемше-влакланат шижтараш уто
 огыл .
    - мый тидым ыштем . эше яллашкат колтем . первый май кечын
 изи демонстрацийым эртараш шонем , - вашештыш Петр Григорьевич .
    - чыла тиде пеш сай . марий калыкнам помыжалтараш кӱлеш , мо
 верч тынаре йӧсым чытымыжым палыже . только пашаштына шекланыде
 ок лий : кужу ӱп да становой-влак шагалрак малаш тӱҥалыныт .
 - Владимир Алексеевич кынел шогале . - ну , кызытеш чеверын !
 эрла школышто ужына .
    - чеверын , сайын мале , - вашештыш Петр григорьевич .
 йолташыжым ужатен колтышат , кондымо листовка ден брошюра-влакым
 ончаш тӱҥале . " воззвание ... " - тудо йӱкын пелештыш .
                  *  *  *
    1905 ий 1 май . чевер кече , кавашке ҥолталтын , шокшын ырыкта ,
 ужар тӱсым конден , пӱртӱслан у шошо куатым пуа .
    Петр Григорьевич классыш пурыш . рвезе-влак рӱжге шогалын
 саламлышт , тудын шыргыжалше чурийжым , пайрем чиемжым шекланышт .
    - таче ме тунемаш олыкышко каена , погыдам общежитийыш наҥгаен
 толза , - мане тудо .
    шукат ыш лий , тунемше-влак , посна кушшо вӱдшараҥган да
 ломберан кумда олык гоч учитель почеш ошкылын , Унчо деч ик меҥге
 ӧрдыжтӧ йогышо ший гай яндар вӱдан Шора эҥер деке миен шуыч .
 ик жап олыкышто модын куржтальыч . вара туныктышо нуным шке йырже
 погыш .
    - таче кугу пайрем , лӱшкыза , модса !
    - а могай пайрем ? йодо Ондри лӱман рвезе .
    - шемерын , поян кид йымалне орланен илышын , ушнымо кечыже , -
 ӱмылтарыш учитель . - шогалза иктӧр , айста муралтена !
 **57**
    " вставай , подымайся , рабочий народ ... " тӱҥале Петр
 Григорьевич . " вы жертвою пали в борьбе роковой " , - авалтышт
 тунемше-влак .
    мурен пытарымеке , ик тӱшкаш чумыргышт .
    - ынде кӧ могай мурым , почеламутым пала , каласкалыза .
 теве тышке шогалаш , - изи чоҥгам ончыктыш Петр Григорьевич .
    рвезе-влак икте почеш весе почеламутым лудыт , Романов Андрей
 кӱчык ойлымасым каласкален пуыш .
    - куштырак мемнан ончыкылык поэтна ? Николай Мухин , тол-ян
 тышке ! лудын пу-ян палыме почеламутетым !
    тунемше-влак кокла гыч , учительын йӱкшым колын , кӱкшырак
 капан рвезе лектын шогале .
    - Никитин , " песня бобыля " , - аптыранен шогыде , тӱҥале
 "миклай :
                  ни кола , ни двора ,
                  зипун - весь пожиток ...
                  эх , живи - не тужи ,
                  умрешь - не убыток ! ..
    лудмыжо семын рвезын йӱкшӧ талышна , олык мучко шергылтеш :
                  сторонись , богачи !
                  беднота гуляет ! ..
 но корным эскераш шогалше Эшкининын куржын толмыжо тудым
 лугыч ыштыш .
    - Петр Григорьевич , ала-могай пӧръеҥ тышкыла лисемеш .
    - иктаж-кӧ кол кучаш толеш дыр . те модшыла койза , мый
 ончалам , - учитель корнышкыла тарваныш , но иктаж коло-кумло ошкылым
 ыштымеке , лишемше ял старостам ужын , писын савырныш , рвезе-влаклан
 кидым лупшале . нунышт куржталын модаш тӱҥальыч .
    староста , эҥырвоштырым кучен , вигак рвезе-влак деке ошкылеш ,
 но туныктышым ужын , эҥер кадыр деке савырныш .
    " ах , киямат , ужамат , эскераш толеш " , - шоналтыш туныктышо .
 вара рвезе-влалым йырже погышат , кутыраш тӱҥале :
    - икшыве-влак ! Россий мучко илыш пудыранымаш шарла .
 поян кид йымалне илен , шемер калыкын шерже темын . чыла олаште гаяк
 демонстраций ден митингым эртарат . озаҥыштат студент-влак забастовкыш
 ушнат .
 **58**
 кугыжа япон калык ваштареш кӱлдымаш сарым тӱҥалӱн . тидыже марий
 калыкынат нужна илышыжым эше нелемда . изанам , ачанам салтакыш виеш
 наҥгаят . - Петр Григорьевич кӱсенже гыч кагазым луктын шаралтыш .
 - теве колыштса , мом возат ушан еҥ-влак ! " воззвание . пролетарии
 всех стран , соединяйтесь ... " -  озаҥ гыч йолташыжын кондымо
 листовкыжым лудын лекте . -
 кугыжан властьым сӱмырен , кӱлдымаш сарым чарымек гына шемер
 калыклан сай илыш толеш . те але шукыжым огыда шинче . кызытеш
 тидӱм палымыдат сита . а тыште мом ойлымынам , мо ыштымынам еҥлан
 ида каласкале , икте-весым эскерыза . пален лийза : тыгай пашалан
 титаклен кертыт .
    шып колышт шогышо-влак икте-весыштым ончал колтышт , иктат
 мутым ыш лук . туныктышын ойжо почеш , кок радамыш шогалын , ял
 велыш ошкыльыч .
                  *  *  *
    Петр Григорьевич урок деч вара яра жапшым шукыж годым тудын дек
 шӱмешкыше рвезе-влак дене эртара : нунылан ойлымаш ден почеламут-влакым
 лудеш , руш йылме гыч марлашке кусарыкта .
    ты пашашке первыяк Романовым , Эшкининым , Мухиным , Мичашевым ,
 Хорошавиным , Соколовым ушыш . мӧҥгышкат заданийым пуэда . нунын
 дене кас еда " урокымат " эртараш тӱҥале , лудашышт тӱрлӧ кингам пуа .
    тачат , урок пытымек , тунемше-влак писын шаланышт , но Ондри ,
 Васли да Миклай моло дене пырля тарванышт гынат , классс гыч ышт
 лек . икте-весыштлан шинчам пӱялын , коҥга шеҥгек пурен кодыч .
    теле кече кӱчык , сандене жап кечывал деч вара кок шагат веле
 гынат , пӧртыштӧ рӱмбалгымыла коеш . адакшым ий дене кылмен леведалтше
 окна вошт волгыдыжат пыкше гына пураш тӧча .
    ондри , коҥга шеҥгеч лектын , омсам тӱкылен шындыш .
    - таче ик книгам лудына . тудым Петр Григорьевич эрла марте веле
 пуыш , - тувыр урвалте йымачше изирак книгам шупшын лукто .
    - сӱретан гын , йӧра , мый утларак сӱретан книгам йӧратем ,
 - пален шуктыде пелештыш Мичашев .
    - ораде , тыгай книгаште сӱрет огеш лий , теве ончо ! - ондри
 книгам шаралтыш .
 **59**
    - хитрая механика " , - пеле йӱк дене лудын лекте Мичашев .
    - тиде книгам социалист манме еҥ-влак веле лудыт . тыгай еҥым
 становой але урядник верештеш гын , вигак казаматыш ужата , - ешарыш
 Ондри , вара , шыпланыше йолташыже-влакым ончалын , изи йӱк дене
 лудаш тӱҥале .
    иктаж шагат наре лудын шинчымек , нуным омса тӱкалтыме йӱк
 лугыч ыштыш . Ондри книгам оҥышкыжо шуралтыш .
    - кӧ тушто , молан тӱкылалтында ! - пӧръеҥ йӱк шоктыш .
    - тиде Петр Григорьевич , - палыш Миклай , миен , омсам почо .
    классышке весела чуриян туныктышо пурыш .
    - те тыште мом ыштеда ?
    - тендан книгадам лудына , - вашештыш Ондри .
    - тугеже йӧра , лудса . кас кочкыш деч вара чыланат тышке погыныза , -
 мане туныктышо , омсам эркын петырен , класс гыч лекте ...
    йӱштӧ теле йыд кавам авалтыш . унчо ялат шыпланыш . уремыште мардеж
 лумым утларак виян тӱргыкта , чара пушеҥге коклаште шӱшка . тиде , марий
 калык манмыла , шорыкйол тӱтан тарванен . тудо кажне ий толде ок код ,
 маныт . коклан пий опталтыме йӱк шокта . южо пӧртыштӧ чыли тул коеш :
 калык шорыкйол пайремлан ямдылалтеш .
    классыш латкок рвезе чумыргыш . ӱстел ӱмбалне коптилка лампе
 пыкше-пыкше пусакым волгалтара . Петр Григорьевич омсам тӱкылышат ,
 парт ваштареш шогале .
    - те ынде у шонымашан молодежный кружокын членже улыда . садлан
 элыште мо лийын шогымым палышаш веле огыл , тыгак пашазе калыкын у
 илышым чоҥышаш верч тӱҥалме пашажым ачада-авада коклаште вияҥден
 колташ полшышаш улыда , - кӱсенже гыч тетрадь-влакым лукто . -
 ме таче тиде воззванийым сукемдена , вара калык коклаште шаркалаш
 тӱҥалына . тиде пашам шекланен ышташна кӱлеш . эн первыяк ,
 шорыкйол каникуллан кайымекыда , шкендан ешда гыч тӱҥалза :
 кугурак-влаклан лудын умылтарыза .
    туныктышо чылалан кагазым , ручка ден чернилам пуэдыш .
 **60**
    - мый диктоватлем , а те арун возыза ! - манят , пеле йӱкын лудаш
 тӱҥале :
    " иза-шольо марий-шамыч ! олалаште студент-шамыч , йошкар солыкым
 нӧлтен , калыкым пудыратен коштыт , манмым колын улыда дыр ? адак
 фабрика ден заводлаште пашазе калык пудырана , маныт . верын-верын
 кресаньыкат вуйым нӧлташ тӱҥалын . салтак-шамычат генерал , офицер
 каласыме шомакым огыт колышт . пӱтынь кугыжаныштат тыныс огыл ,
 шуко вере калык пудырана . молан калык тыге пудырана ? а вот молан :
 илыш ий гыч ийыш нелемеш . шуко мланде помещик , купеч кидыште ...
 кресаньыкым пызырен илат . кресаньык кеч колаш воч . помещик тудын
 пашам ыштымыжым веле ончышт коштеш , ракатланен ила . кресаньык
 помещиклан пасум куралеш , ӱда , шурным тӱредеш . только чыла
 пашажат помещикын кӱденжым веле оварташ кая , шкеже нигунамат
 поен огеш керт ; пояш огыл - кочкаш книдыже уке . кресаньык калык
 йӧсӧ гынат , чыта , шыпак ила ; тудым пызырат гынат , йӱкым ок лук .
    кугыжаже мӱндырнӧ ила , "юмыжо " - кӱшнӧ . чиновник-шамыч :
 земский , становой , ӱрядник - кресаньыкым кузе шонат , туге пызырат .
 йозак оксажат алакуш кая . мо верчын эргыда , изада , шольыда япон
 сареш коленыт ? кредалмаште мыланна мо поро лийын ? чылажымат огыда
 шинче ...
    кредалмашым кум-ныл генерал тӱҥалыктен улыт . кредалмашын " порыжо "
 вот могай : 4 миллиард . тудлан казна нужнаҥын . пӱтынь флот ,
 корабль-шамыч вӱд йымак каеныт . 400 тӱжем салтак пытен . Порт-Артурым
 японлан пуэн улыт . адак Сахалинын ик ужашыжым йомдарыме . а калык
 тиде кредалмаш верчын мыняр шортын орланен ? ..
    конешне , тендан , кресаньык-шамычын , шуктышаш пашада ятыр .
 теве студент коклаштат тыланда порым шонышо улыт . тыланда порым шонен ,
 нуно бунтоватлат . нунын дене пырля учитель-шамыч шогат , грамотым
 шинчыше кресаньык , салтак-шамычат нужна велыште лияш тӱҥалыныт . мом
 нуно шонат ? а теве мом : кресаньык калыкын мландыже шагал , садлан
 помещик , купеч але казна мландым тудлан пуыман ... "
 **61**
    - тачеш чыла , - кок шагат чоло возымек , туныктышо тетрадьшым
 петырыш . - йымаланже тачысе числам шынден кертыда : 1905 ий 20
 декабрь . молым нимомат ида возо . тетрадьдам сайын поген пыштыза ,
 поп да моло кӱлеш-оккӱл еҥлан ида логал . а тыланда , Мичашев
 ден Романов , эше ик пашам пуэм . вес кугарнян Моркышто шорыкйол
 пазар лиеш . тиде воззванийым да эше прокламаций ден листовка-влакым
 тушто калык коклашке шареда , йӧн лиеш гын , лудынат пуэда , - Петр
 Григорьевич , газет пӱтыртышым рончен , листовка-влакым ончыктыш .
    - Йӧра , Петр Григорьевич , ыштена , - вашештыш Романов .
    тунамак эше иктаж вич рвезе кидым нӧлтале .
    - Петр Григорьевич , лиеш , меат полшаш каена ? - йодо
 Мухин .
    - кумылда уло гын кайыза , только , эше ик гана ойлем , становой
 але урядник кидыш ида логал !
    - огына , огына ! - вашештышт тунемше-влак .
    тыге пелйӱдат эртыш . рвезе-влак иктын-иктын лектым тӱргыкта ,
 Унчо ял тамле омо дене мала .
    эрлашыжым эрдене рвезе-влак мален кынелытат , урокыш каяш ямдылалтыт .
 но икмынярышт помыжалтын огытыл .
    - мо томаша , мо лийыныт ? - ваш-ваш ӧрын ончалын икте-весышт деч
 йодыт .
    - кынелташ кӱлеш , урокыш вараш кодыт . вет таче первый урок
 Тихон Ефремовичын , - мане иктыже .
    - кынелза ! теве урокыш кайыде кодыда , Тикын " ачада " ушым
 пурта , - иктын-иктын рӱзкалаш пиже Ладемыр .
    нунышт , кыве-ково кынелын , йолым пидыт , шӱргым мушкыт , молышт
 воштылыт .
    - те кушто йӱдвошт коштында ? - йодо Ладемыр .
    - нигуштат . Петр Григорьевич репетицийыш поген . вет вашке
 шорыкйол пайрем , - йолым пидын , кынел шогале Миклай . -
 концертым ямдылена .
    тыге кутыркален , рвезе-влак урокыш куржыч .
    классыш Тикын поп пурен шогале . шаламлалтын , оҥжым ыреслышат ,
 церковный партитурым налын , мурым марлашке кусарен возыктыш ,
 вара чылаштымат черкышке наҥгайыш .
 **62**
    " славословийым " мурымо деч ончыч Тикын поп молитвам лудаш
 шогалтыш . поп тидымат марла лӱдеш , тудын почеш рвезе-влак ойлаш
 тӧчат . молитва мут коклашке Мичуш ден Ондри кӱлдымӧ мутымат
 ешарат . тидым колын , воктенышт шогышо-влак воштылыт . поп
 тидым шиже , саҥгажым куптыртен , муным шӧрын ончале .
    молитва почеш " славословий " мурыш куснышт . рвезе-влак
 тетрадьыштым луктыч . тикын попат скрипкажым ямдылыш , шеҥгел
 радамыште шогышо ик йочан шыпланымыжым вуча , но рвезе ала-мом
 пеш кычалеш .
    - мом тынар почаҥат , шогал тура ! - кычкырале поп .
    рвезын тетрадь тӱшкаже , кидше гыч мучыштен , кӱвар ӱмбак
 шаланыш . тидым ужын , поп , чытен кертде миен , кагаз орам
 шупшын нале ; эн ӱмбак логалше листаште кугурак буква дене " воззваний "
 манын возымо шинчажлан перныш . попын тӱсшӧ вашталт кайыш . ондри
 кынервуйжо дене Мичушым шуралтыш . " логална " , - шоктыш .
 но поп нимом ыш пелеште . кагазым , поген , книга коклашке
 пыштышат , молитва мурым туныкташ тӱҥале .
                  *  *  *
    шорыкйол каникулыш колтымо деч ончыч ӱчитель кружокыш пурышо
 тунемше-влакым адакат йӱдым погыш .
    - рвезе-влак ! тендам эрла каникулыш колтат . кодшо гана ойлымо
 пашам монден огыдал , шонем , - тӱҥале тудо .
    - палена , Петр Григорьевич , палена , - вашештышт рвезе-влак .
    - тугеже сай . а таче мо эше тиде листовка-влакым шукемдена .
 изарнян кӧ Моркышко кайышаш - ямлылалтса . мыят Морко велке пырля
 мием . те пазарыс кугарнян мӧҥгӧ кайышыла пуреда ...
    туныктышо кок посна листаш возымым лукто , рвезе-влаклан
 диктоватлаш тӱҥале . возен пытарымекышт , печатлыман листовка-влакым
 чылалан ешарен пуэдыш .
    - ынде ямдылалт шогыза , шонымашнам шукташак тыршеда манын ,
 ӱшанем . пашаштыда шекланенрак коштса !
 **63**
    - те , Петр Григорьевич , ида коляне , мемнам нимогай ият ок
 кучо , - шыргыжале Андрей Романов . рвезе-влак соштыл колтышт .
    вес кечын , йӱдым , туныктышын ойлымыж почеш А . Романов , В .
 Мичашев , Н . Мухин , А . Эшкинин , Д . Соколов , кӱлеш
 погыштым налын , школ деч тораште огыл илыше Эпрем кӱгыза
 палемдыме жапыште мийышт . кудывечыште кычкыме имне шога .
 мутланымаш гыч нуно умылышт : тудо Кокласола гыч Петр Григорьевичым
 налаш толын .
    - тарванаш жап , - вер гычше кынелын , соган мыжержым чийыш
 Петр Григорьевич . - корно саеш пӱрыжӧ !
    чыланат пычкемыш кудывечыш лектыч .
    - юмо аралыже , корныда кӱчык лийже ! - мане кугыза , эркын
 капкам почо .
 вич рвезе , Петр Григорьевиц да кучер терыш синчыч . имне
  вер гычше тарванен , уремыш лекте . вашке Унчо ял
 йӱд пычкемышеш йомо .
    имне Морко корно дене йорталта , коклан пӱргалеш . тер йымалсе
 лум , кычыр-кочыр шоктен , шеҥгек куржмо гай коеш . нуно лу-латкок меҥгым
 пасу дене , вара адак тынарак чодыра дене кайышт . верын-верын
 корным лум петырен , а мардеж тугак пасу ден чодыра ӱмбач куржталеш ,
 лумым тӱргыкта . йырваш пычкемыш , калык манмыла , парня дене
 шуралтет гынат , ок кой , но имне корным ок йомдаре . арам огыл
 тошто еҥ , имньын йолыштыжо шинча уло , манын ойла .
    эше изиш кудалмеке , Элнет вӱдын вакш клат йымак арык дене
 шурген йогымыжо да вакш кӱын пӧрдмо йыкшӧ шокташ тӱҥале . теве изи
 тулат койо .
    кучер имньым шогалтыш , пӧртыш пурен , ведрам лукто . Элнет
 вӱдым кошталын , имньыжым йӱктыш .
    рвезе-влак вакш пӱя кӱварыште изиш ончен шогышт , но пычкемыш
 йӱдыштӧ нимом ышт уж . лач шуҥгалт йогышо вӱдын йӱкшӧ палыдыме
 Унчо корно дене тунемаш шылын толмыштым ушештарыш .
    " мемнан дене Микита смола заводешыже йорло-влакын пӱжвӱдышт
 дене чодыран ӱйжым пунчалын лӧча , тыште вес поян Элнетын тарзышкыже
 савырен " , - шыде йӧре шоналтыш Миклай .
    шукат ыш лий , имне ончык тарваныш . кӱварым вончен , кок-кум
 меҥгым кайымеке , шола велне чодыра
 **64**
 шуэмаш тӱҥале , вара пасу койо . изиш лиймек , шикш пуш нерым
 чыгылтыш , пий опталтыш.
    - теве мемнан Элнеттӱр ял , - мане Ондри . - Петр Григорьевич ,
 ме мӧҥгӧ пурен лектына . жап але шуко , волгыжмешке Моркышко миен
 шуына .
    - йӧра , - мане туныктышо . ондрийым шке декше ӱжын , ала-мом
 ойлыш . - тугеже мый кудалам , чеверын ! - ешарыш , терыш шичшыжла .
    рвезе-влак меҥге наре ӧрдыжтӧ верланыше ялышке ошкыльыч .
    ... волгыжаш тӱҥале . калык Морко селасе шорыкйол пазарыш погына .
 ик лукышко вольыкым чумыреныт , вес вере уржам , ложашым ужалат .
 суас вел гычат ятырак толыныт . сатуштым шарен оптенытат ,
 кычкыркалат : " айда , йиҥгай , нал , сату бик якши ! " .
    рвезе-влак йырваш ончен савырнышт , кӧ мом ыштышашымат
 палемдышт : Ондри ден Миклай калык коклашке листовкым шарат ,
 Мичашев воззванийым йӱкын лудеш , молышт становойым , урядникым
 да моло кӱлдымашым эскерат .
    - тыгай " ӱпш " лиеш гын , кум гана шӱшкалташ , - мане Pоманов . -
 погынаш тиде вереш ! кайышна .
    рвезе-влак калык коклаш варнен йомыч .
    шукат ыш лий , пазарыш калык теме . унчо школын тунемшыже-влак
 пашаштым виктарышт . ондри , воззваний ден листовка-влакым оптымо
 кӱсенышкыже кидым чыкен , йӧнан верым кычалеш .
    теве ик лукышто улазе-влак шогат . рвезат тушко шеҥын пурыш .
 терыште кийыше мешак-влак коклаш икмыняр кагазым чыкалтыш ,
 чонжылан ласкан чучын колтыш . вес тушкаш миен , адак тыгак ыштыш .
 торгаен шогышо коярак кугыза , тудым шекланен , тура ончен кодо ,
 но мутым ыш лук . рвезе кол семын калык коклаш йомо .
    пазарын вес мучаштыже калык ик тӱшкашке погынен . покшелне ,
 яра печке ӱмбак кӱзен шогалын , Мичашев воззванийым пеш лудеш .
 изиже-кугужо тудын йыр утларак да утларак погынат , лӱшкат .
    пазар капка воктене Миклай , Эҥерӱмбал ял гыч йолташыжым
 вашлийын , кутырен шога , йыр ончыштеш .
    - теве , тышке , вашкерак ! - микита лӱман латвич-латкуд
 ияшрак рвезын кӱсенышкыже листовка-влакым шуралтыш .
 **65**
    - мыйынат уло . вӧдыр изай Озаҥ семинарий гыч шукерте огыл
 шый коробкаш шылын толын , пырля конден , калык коклаште пуэдаш
 кӱштен кодыш , - урвалте йымачше кагаз вӱдылкам ончыктыш .
    пазарыште калык куткыла шолеш . посна чумырген шогышо-влак
 утыр шукемыт . нуно , торгаяш монден , лудын моштышо кидышке
 логалше листовка ден воззванийым колыштыт .
    Мичашев печке ӱмбалне тугак лудеш : " ... шымше !
 калыкын оксаже куш кая , тудым каласышт ! кандашымше !
 чиновник-шамыч , калыклан каласыде , нимомат ынышт ыште !
 индешымше ! ... "
    кенета тудын пылышыжлан кум гана шӱшкалтыме шоктыш .
 Мичашев мутшым кӱрльӧ , печке ӱмбач йӧнанрак верым ойырен
 тӧршталтышат , калык коклаш йомо .
    Миклай ончычат кок урядник эртыш . тудат кум гана шоик
 шӱшкалтыш .
    изиш лиймек , рвезе-влак палемдыме верыш погынышт .
    - пеш сай лие , - ойла Романов . - ынде шылаш кӱлеш !
    пазар мучко становой ден стражник-влак , ик тӱшка гыч
 весыш вуйдымо пормыла куржталын , листовкым погат , калыкым
 поктылыт , кырат . кум-ныл рвезырак марийым , шӱдыркален ,
 ала-куш наҥгайышт .
           *   *   *
    1906 ий . Россий мучко калык пудырана . шуко вере
 вооруженный восстаний лийме да тудым , калык вӱрым йоктарен ,
 кугыжан темдалмыж нерген увер тӱням авалтыш . исправник , становой ,
 урядник да поп-влак " пашаштым " утларак виктараш тӱҥальыч :
 ятыр вере казаматыш петырат , розго дене кырат , Сибирьыш
 колтат . шемер калыкын илыш утларак нелеме : ойго , шужымаш
 кажне суртыш шеҥын пурат .
    унчо школын тунемшыже-влакат , илышын пуламыржым эскерен ,
 кугыжан властьын шӱяш тӱҥалмыжым умылен нальыч . Становой
 ден поп , нунынат пашаштым шижын , волгыдо шонымашыштым почкен
 лукташ палемдышт .
    але марте тунемше-влак шӱкшӧ вургем дене
 **66**
 коштыч да олым ашыкеш возын малышт гынат , мӱшкыр шужымым
 эрежак ышт шиж , кочкышат сайын шолтымо ыле . ынде Тикын
 поп тунемше-влаклан " ӱштым туртыкташ " пиже : общежитий
 коҥгаш кече коден олтат , йӱдвошт кылмен туртын малыше
 рвезе-влак эрдене пӱйым шолткыктен кынелытат , кошкен шудымо
 ыштыр-йыдалыштым пидын , тунемаш каят ; мончаш тылзеш ик гана
 пуртат ; эрдене сакыр деч посна чайым йӱктат , кечываллан -
 шукшан пурса дене пыштыме нӧнчык гай кинде ден пареҥге шӱм
 лем , кас кочкышлан кум-ныл пареҥге гыч пуат , тудыжат
 кылмыше але шӱяш тӱҥалше . тиде ок сите , ӱярня пайрем
 эртымеке , " кугу пӱтӧ дене орландараш тӱҥальыч . пӱтыжӧ
 тугай : юмылан ӱшаныше еҥ ӱярня гыч кугече марте шылым ,
 ӱйым , муным умшаш налшаш огыл . тидыже пуйто нунылан
 языкыштым пытараш , колымекышт , райыш логалаш полша .
    тикын поп тачат тидын нерген тунемше-влаклан каласкалыш .
 " кызыт кочкышда изиш кукшеме , но те ида коляне , юмо тыге
 кӱштен " , - мане . вара тиде шым арня жапыште мом кочкаш
 лиешым , мом огеш лийым умылтарышат , Онтон лӱман рвезылан
 обед деч вара тӱрлӧ черке документым возгалаш пачерышкыже
 мияш шӱден , класс гыч лекте .
    урок пытымеке , рвезе-влак столовыйыш куржыч . икмыняр пу
 теркеш кечывал кочкышым оптен шындыме . моло дене пырля Онтонат ,
 совлам налын , пеле йӱштӧ коштале . подылаш гына тӱҥалын ыле , ийын
 лемым коштшо шукшым ужо . ик мут
 пелештыде , лемым совлажге пусакыш кудалтышат , лектын кайыш .
    Онтон , Тикын попын шӱдымыж почеш пачерышкыже миен , омсам
 тӱкалтыш . ваштарешыже поп вате лекте . пӧрт кӧргыштӧ салмаш
 кӱэштме шыл пуш Онтонын нержым пӱтырале . ӱстел коклаште поп
 шинча , кидыштыже - жаритлыме пел комбо . умшаже модеш веле ,
 тӱрвӧ лукшо гыч пондашышкыже ӱй йоген вола . " вот кузе ? -
 шоналтыш рвезе . - мыланна гӱтым кучыкта , а шкеже коя комбым
 тодеш . теве кузе юмо кӱштен ! "
    поп вате кыдеж омсам тӱчӧ . изиш лиймеке , пондашыжым
 тӧрлатен , пӧлем гыч поп лекте . онтонлан пыстыл ден чиям да
 чыве йол дене удыркалыме семын возымо кагаз орам шуялтыш .
 **67**
    - нине документым арун возен лек , мом от умыло - йод .
    Онтон яндар кагаз листаш возаш тӱҥале : " отчетное донесение
    Ӱньжинской церкви ... "
    кастене шужен пытыше Онтон общежитийыш шыде пушан пӧртыльӧ .
 поп дене мом ужмыжым чылалан каласкалыш . рвезе-влак , лӱшкен-лӱшкен ,
 кас кочкышлан столовыйыш лупшалтыч . ӱстел йыр пурен шинчын ,
 кечывалым ылыжше шыдыштым воштылмо дене луштарен , ӱчашен кочкаш
 тӱҥальыч .
    - ох-ох-о ! таче шопо лашка ! шоктыш ик йӱк .
    - молан шовын таман ? - воктенысе йолташыж деч йодо Онтон .
    - тыланет теве шукш , теве шовын ! - кычкырале тудыжо .
 - кочмет ок шу гын , кай тышеч !
    - ончыза , тиде мо ? ! - шулен лозыргышо шовын моклакан совлажым
 нӧлтале Лайдемыр .
    рвезе-влак кочмым чарнышт , миен-миен , парняшт дене тӱкалтышт .
 йӱкшаш тӱҥалше шыдышт уэш чот ылыже .
    - мыланна шовынан лашкам пукшат ! сита , кушто кужу ӱп ! -
 кычкырале Романов , совлажым пырдыжыш мурыктыш .
    рвезе-влак совлам пудыртылаш , кышкылташ тӱҥалыч . йырваш
 "тикын попым тышке ! " манме шокта . лашкан кӱмыж-влак кӱвар
 ӱмбаке шуҥгалтыч , пареҥге нӧнчык гай кинде шултыш-влак ,
 лыпте-лопто шоктен , окна ден омсашке пернат . тидым ужын ,
 обедым темкалыше служанка поп деке куржо .
    шукат ыш лий , почылтшо омсаште Тикын попын сӱретше койо .
 омса лондемым вончыде , тудо ик жап ӧрын ончен шогыш . вес пусак
 гыч тудын ончыко лашка кӱмыж толын возо .
    - на , коч шовынан лашкатым ! - ала-кӧ тудлан кычкырале .
    поп , писын савырнен , мӧҥгыжӧ чымыктыш . икшыве-влак тугак
 лушкен кодыч .
    икмыняр кече школышто тунемме шотат ыш лий . унчо кундем мучко
 тунемше-влак пудыраныме нерген увер шарлен кайыш .
    вес арнян йоча-влакын илышышт пыртак уэме : столовыйышто уржа
 ложаш дене пыштыме кинде койо , шӱрат тамлеште .
 **68**
    шорыкйол пайрем деч вара уездной исправник Морко кундемыште да
 Шеҥше волостьышто чӱчкыдын " уна " лияш тӱҥале . первый гана толмыж
 годым волостной писарь Соловьев тудлан , йытыран возымо  тетрадьым
 йыштак шуялтен , тыге каласыш : " ваше благородие , мемнан волостьышто
 да Морко велне теве тыгай листовка-влак чычкыдын коедаш тыҥалыныт .
 тидым Унчо школысо туныктышӧ Петр Григорьев шаркала , маныт .
 тудым пӱтыралаш кӱлеш ... калыкым пудыратылеш " .
    теве тачат саде исправник Морко кундемыш шем курныж семын толын
 лекте . тиде гана Унчо школышто туныктышо ден тунемше-влакым терген
 налаш пиже . ялысе еҥ-влакым иктын-коктын шке декыже ӱжыктен
 йодышто . мутым утларакше Морко пазарысе листовка ден воззваний
 да Петр Григорьевич нерген лукто . священник декат йыштак миен
 лекте .
    - те извинитлыза , отец Тихон , но мый вес семын ыштен ом керт , -
 тӱҥале тудо . - тендан школышто революционер-влак лектыныт , его
 императорское величество ваштареш мутым лукташ тоштыт .
    - ваше благородие , мыгай паша нерген мый нимомат каласен ом керт .
 мыйын сонымаште , тиде кӱлдымаш мутым шыгыр чонан айдеме шаркален
 коштеш . вет , шкат паледа , мемнан школ миссионерский ...
    - те , отец Тихон , туныктышо-влакдам огыда пале . сай огыл !
 - исправникын тӱсшӧ кенета вашталте . - тидымат огыда пале ?
 кӱсенже гыч кагаз тӱшкам луктын шуялтыш . - тендан туныктӱшыда
 Григорьев да тунемше-влак вот могай пашам ыштылыт !
    Тихон Ефремович кагазым ончале , ик тунемше деч тыгаяк
 тетрадьым шупшын налмыжым шарналтыш , но уто мутым ыш лук .
    - йӧра тидым мылам , тендан манмыла , " шыгыр чонан айдеме "
 кондыш . тудо мемнан эн ӱшанле еҥна . тыгай кагаз тендан денат уло ,
 маныт , чын огыл мо , отец ?
    - чын , уло ...
    - тудым мылам пуаш йодам , - ешарыш исправник пеҥгыдынрак .
    поп , вес пӧлемыш лектын , кагаз папкым кондыш .
    - ах-ха ! вот тиде мылам и кӱлеш , молан тымарте шып илет ?
 ала тыят нунын велне ? чынжым гын , тыгак
 **69**
 лектеш шол : вет школышто черемис йылме дене туныктеда , - исправник
 папкым пургедаш тӱҥале .
    - туныкташыже , калык йодеш , да туныктена . адакшым вет нуно
 пеш пычкемыш улыт . да простит меня бог , тыште осал паша уке , шонем .
    - воззваний ? ! - кагазым кормыштен , йӱкшым кугемдыш исправник . -
 да эше черемис йылме ? арестовать ! кызытак арестовать ! - кынел
 шогалын , кычкырал колтыш , кидшым кӱсенышкыже чыкен , пӧлем
 мучко коштеш .
    - ваше благородие , тыге тургыжланаш нимогай амалат уке , -
 умылтара поп . - вет воззванийыште его императорское величество
 ваштареш нимогай шомакат уке . теве лудын лекса .
    исправник марий йылмым келгынжак ок пале гынат , лудын да
 кутырен сайынак мошта . тудо мутым калыртылынрак лудаш пиже ,
 верын-верын поп умылтараш тӧча .
                *  *  *
    ик кечын стражник Умов шкеж деке Петр Григорьевичым ӱжыктыш .
 пӧлемыште кок велке коштын , туныктышым йодыштеш , ӱстел коклаште
 тияк , пыстылжым чияш нӧртен , возгален шинча .
    - тый , Григорьев , йоҥылыш корныш тошкалынат : кӱлдымаш
 воззванийым возгалет , шаркалет , туге вет ?
    - возенам ... - кӱчыкын вашештыш туныктышо . - возенам веле
 огыл , марлашкат кусаренам .
    - ниным кушан лудынат , кӧлан пуэденат ? - ӱстембалне кийыше
 кагаз-влакым тӱкален , угыч йодо .
    - марий калыклан лудынам , адакшым ...
    - адакшым тунемше-влак пазарыште , яллаште лудыныт , шаркаленыт ,
 туге вет ? !
    - лудыныт . а мо , воззванийыште нимогай осалат уке . тушто
 Государственный думышко сайлыме да марий калыклан тунемаш кӱлмӧ
 нерген веле умылтарен возымо .
    - знаем ! мом возымым пеш палем . значит революционер улат !
 шорыкйол каникул жапыште , Морко кундемысе школлашке миен ,
 калык сходкым погенат . шереганово ... Морко ... Арино ...
 Туге вет ? !
    Петр Григорьевич изишлан ышпланыш , вара вуйжым
 **70**
 нӧлталят , исправникым тура ончалын , пеҥгыдын вашештыш :
    - лудынам ! калык чыным палынеже , садлан лудынам .
    - ну мо , сай . каен кертат , - шоктыш Умов .
    туныктышо почеш исправник тунемсе-влакым ӱжыктыш . чылаже коло
 ик рвезе деч йодышто .
    тияк протоколым тыгай мут дене кошартыш : " ... 20 декабря 1905
 года писали воззвания и листовки под диктовку учителя Григорьева ... "
    молгунамсе семынак Петр Григорьевич школыш ошкыльо . только
 исправник дене вашлиймыж деч вара чонжылан алят йӧсын чучеш ,
 вуйыштыжо тӱрлӧ шонымаш пӧрдеш , пылышыжлан тудын йодыштмыжо
 шокта , шинчажлан шучко тӱсшӧ коеш .
    урок пытымек , рвезе-влакым черкышке наҥгайыш .
    тикын поп , кӱжгӧ книгам кучен , пеш лудеш , коклан омсаш ончалеш .
 Петр Григорьевич рад дене согышо тунемше-влак ончык лектын
 дирижироватла . кенета пурла могырышто омса почылт кайыш .
 полицай вургеман исправник Умов ден кок стражник пурен шогальыч .
 чыланат шыпланышт . исправник кӱсенже гыч кагаз ластыкым писын
 луктын лудаш тӱҥале : " именем его императорского величества учитель
 Уньжинской черемисской сколы Григорьев Петр Григорьевич
 арестован " .
    Петр Григорьевичын кидше кенета волен кайыш . вуйжым кӱшкӧ
 нӧлталят , шыде пушан ончалтышыжым исправник ӱмбак виктарыш .
    - взять ! - парняж дене туныктышым ончыктыш Умов .
    стражник-влак Петр Григорьевичын кидшым шеҥгек савыраш
 пижыч , но туныктышо кидшым трук шупшыльо .
    - огеш кӱл , мый ске , - мане тудо . - а молан те мыйым
 арестоватлышда ?
    - мутланыман огыл , тушто рашемдена ! - кычкырале Умов .
    Петр Григорьевич икмыняр йолтошкалтышым ончыко ыштыш ,
 савырнен , тунемше-влакым ончале .
    - чеверын , рвезе-влак ! - шӱлыкын пелештышат , омсашке
 ошкыльо .
    тунемше-влак чуркак ончен кодыч , иктат мутым
 **71**
 лукташ ыш тошт .
 нунын чоныштым кугу ойго авалтыш . но кажныжын шинчаштыже ойгым
 сеҥен ылыжше тул йӧре у шонымашын ярымалтмыже раш коеш :
 " чеверын , Петр Григорьевич ! чынак мо тетла тендам огына уж ?
 уке , чын айдеме , шке калыкшылан поро илышым кондаш шонышо ,
 нигушан ок йом . мӧҥгешла , тыгай еҥ-влак тетла эше утларак да
 утларак ешаралтыт . кунамгынат чевер кече тӱнямбалсе цыла
 семерлан ске волгыдыжым иктӧр колта " .
    тыге Унчо школын туныктышыжым , коло ик ийыш тошкалше
 Петр Григорьевичым , арестоватлен наҥгайымекыже , Царевококшайский
 уездын исправникше тыгай рапортым возаш вашкыш :
    " его превосходительству господину Казанскому губернатору
 Царевококшайского уезда исправника рапорт .
    17 февраля учитель Центральной черемисской , братства
 святителя Гурия школы , Петр Григорьевич подвергнут аресту ...
 занимается писанием под диктовку через посредство своих учеников
 противоправительственных воззваний на черемисском языке . ( три
 воззвания отобраны в декабре 1905 года священником Ефремовым ) .
 н:о 72 , 27 . 2 . 1906 г . " )
    эрласыжым почта Озаҥ олаш тыгай телеграммым наҥгайыш :
    " телеграмма , 18 . 2 . 1906 . губернатору Казани .
 сегодня заключен в тюрьму учитель Уньжинской школы  шиньшинской
 волости Петр Григорьев , подробно будет донесено ,
                                 исправник Умов . "
    ... рвезе-влак классыш погыненыт , нимом ышташ ӧрын , шып шинчат ,
 ваш-ваш шӱлыкын ончат .
    кенета омса уэш почылто , ӧрткышӧ тӱсан туныктышо Садков пурен
 шогале .
    - на нас обрушилось большое горе , - тӱҥале тудо , - получили
 телеграмму : наши враги-революционеры убили в Москве нашего
 великого князя Сергея Александорича , не стало Сергея
 Александровича .  закатилось солнце Земли Русской , -
 вуйжым кумык ыштен , оҥжым кум гана ыреслыш .
 **72**
    - тыгак кӱлеш , пеш сайын ыштеныт , - шоктыш шеҥгелнырак
 шогышо Поманов . рвезе-влак ваш-ваш шыргыжальыч , туныктышо
 нуным шекланен ыш шукто .
    - сегодня объявляется траур , учиться не будем , - ешарыш
 Садков , - будем молиться за упокой нашего дорого Сергея
 Александровича ...
            *  *  *
    Петр Григорьевичым казаматыш колтымо деч вара тылзе наре
 жап эртыш ; школышто ик жаплан рвезевлакат шыпланышт : кружок
 шаланыш , кас еда погынен , книгам огыт луд , марлаш кусарен
 возымашат уке .
    тикын попат ынде шке пашажым утларак виктарыш :
 рвезе-влакын вуйыштым религий дене аҥыртара . но кугыеҥ корныш
 тошкалше-влакын шонымашыштым , шонымо семын вашталтен , попын
 мутшо почеш виктараш - лийдымаш паша . нуно ынде чын ден соям ,
 сай ден осалым ойырен моштат , вет вашке шкештат йоча-влакым
 туныкташ кайышаш улыт . но тикын поплан эше ик " пӧлекым "
 ямдылышт . благовещений пайрем йӱдым , погынен , поп пӧрт дек
 кайышт .
    ялыште йӱк-йӱан ок шокто .
   - лиеш ! - шыпырак кычкырале Ондри .
    чыланат поп капка ончык лумым чумыраш тӱҥальыч : кӧ кольмо
 дене кычка , кӧ шошо велеш нӧнчык гай лияш тӱҥалше лумым йолжо
 дене моклакан-моклакан пӱчкеден нумалеш . паша шолеш . но иктат
 ок мутлане : черке орол ынже кол .
    пел шагат гыч поп капка пелыж марте лум курык йымалан йомо , а
 рвезе-влак шокшо ошмашке вочшо вӱд чычалтышла йӱд пычкемыш дене
 вӱдылалтше уремлашке шаланен йомыч . " тикын поп тек пайремла ! "
 манын воштылмо йӱк гӱна шоктен кодо .
    но эрлашыжым пиалешыже Тикын поп тидым ыш пале , чонжо тугак
 пайрем пушанак кодо . эрдене черке староста поп деке толшыжла
 ужынат , шинчажым пашкартен шогалын . кӱзе тыге лиймым умылыш
 гынат , пайрем кечын попым тургыжландараш , ял калык ончылно
 мыскылтышыш лукташ огыл манын , черке оролым ӱжын конденат ,
 " юмын еҥын мален кынелмешкыже , капка ончылым пӱжалт-пӱжалт
 эрыктышт .
    ... игрче койын сылнештеш . шошо кече утларак шокшын
 **73**
 ырыкта . шке вийже дене теле гоч лум йымалне малыше мландым
 помыжалтара , пӱртӱсым ылыжта . теве шокшо эл гыч кайык-влакат
 пӧртылаш тӱҥальыч . ондак шемкорак-влак тольыч . вара мурызо
 кайык-влакат шке йӱкышт дене кундемым йоҥгалтарышт . у ешым
 ончен кушташ шке пыжашыштым ачалат , вийым погат .
    тунемше-влак ынде кажне кечын пӱртӱсын сылнештмыжым ончаш
 чодырасшке да шора эҥер велке коштыт . нунын кокла гыч Миклай
 тидым поснак чот йӧрата ; тудо , эрден эрак да тунемме деч вара
 я пасушко , я эҥер деке лектын , чон вургыжмыжым шошо пуш дене
 паремда , шонкала , возгала .
    теве 1906 ийын 1 май кечыжат толын суо . Абросимов , Андреев ,
 Паткиев , Эшкинин да Романов тиде кечым ӱмаште Петр Григорьевич
 пырля эртарыме верыште васлияш шонен пыштышт .
 южар посто гай кояш тӱҥалше озым аҥа ӱмбалне турий-влак лым лийде мурат ,
 изи шулдырышт
 дене лып-лып ыштен , пелганде кава пундашыш кӱзат да ик тураште ,
 вӱд ӱмбалсе изи толкын дене модшо шанчашла чӱчкен , тымык южышто
 кечат . пуйто шке муро семешышт шкак кушталтат .
 **74**
    кошкен шушо пасу корно дене рвезе-влак Шора олыкыш ошкылыт .
    - могай сылне тӱня ! - йырваш ончыштын пелештыш Ондри .
    - чынак , могай изи кайык , а мурыжо пылпомышым темен , -
 чӱчкышӧ турийым шекланыш Петр .
    - тый , Миклай , мом шонкалет ? - йодо Вачий .
    Мухин кавашке ончале , кӱсенже гыч тетрадьым лукто .
    - колыштса , - мане тудо , - теҥгече эрдене мый тыште турийын
 мурыжым колыштым , тудо мылам тыгела шоктыш :
           шем-чодыра ӱмбачын
           чевер кече лекталеш ,
           ош тӱтыра лоп гычын
           пылла койын кӱзалеш .
           яндар йӱкан турийже
           кӱза пӧрдын пылышке ,
           тудын сӧрал мурыжо
           перна еҥын шӱмышкӧ .
           койдымашке кӱзалын ,
           тудын чонжо йывырта .
           турий , кӱшкӧ ончалын ,
           тыге манын муралта :
           " мӱндырч тольым орланен ,
           шокшо кечым вучальым .
           шокшо жаплан вучальым .
           таум ышташ тӱҥальым .
           чевер шошо толмылан ,
           лпо ышталын шулдырем ,
           - тау лийже пӱртӱслан , -
           манын ынде мый мурем " .
    - тыйын , Миклай , поэт чонет уло , - мане Абросимов Петр ,
 тылат стихым эре возен шогаш кӱлеш .
    - сӧрал шокта . кунам-гынат шемер марийынат илышыже " турийын
 мурыжо " семын йоҥгалташ тӱҥалеш , - ешарыш Романов .

 125     Юрий Артамонов
           иленыт кум йолташ
           роман
 ( ончыко 1991 : 1 )
 **5**
        икымше глава
   кече сайынак волен шуын гынат , шокшо але пучен огыл . мӱкш
 ден ошымшӱлыш кечывалымсе гаяк ызгат , пылыш воктенак
 чоҥештылыт , пеледыш ӱмбалне шинчылтыт . юж кукшо , шокшо -
 юалгыше монча гай . йырым-йыр шып-тымык , пӱйто тӱнямбалне ,
 мланде шарыште , нимогай язык уке да лийынжат ок керт .
   кашка ӱмбалне кок шоҥго шинчат . огытат мутлане , пуйто
 ала-кӧм эше вучат . тыгай лийшаш огыл мо ? кушто кок еҥ , тушко
 кумшо толшаш . коклан села мучашке тӱткын ончыштыт . кӱтӱчӧ
 ольошын вольыкым поктен толмыжым эскерат .
   Тикын Вӧдырын кидыштыже арама воштыр . микал семонын -
 кандыра . иктыже портышкемым , мыжерым чиен . очыни , шокшыштат
 кылмен коштеш . вуйыштыжо упш , шуэ сур ӱпшӧ пылыш воктен лектын
 кечалтын . весын йолыштыжо колош , тувырым орай колтен , садлан
 оҥжо кум лукын кечеш кӱын . кидвургыжат тугаяк ,копаже
 кугу ,кумда , пеҥгыге . вуйыш картузым упшалын .
   - мо эше ок кой ? - ваштареш пӧртым ончалын , портышкеман
 пӧръҥже шомакым лукто .
   - малаш возын гын веле ? - колошанже вашештыш .
   - тудым малыме вереш кунам кученат ?
   - ала шоҥго велеш кӱпаш тӱҥалын ? мом палет ...
   - Йыгнат ! . . павлы-ыч ! . . - арама воштыр дене южым
 лупшалын , йӱкым кугемден кычкырале Тикын бӧдыр .
   - ой ! . . - ваштареш пӧрт гыч кудывече велым йӱк шоктыш .
 вара шкежат , игнат павлович , уремыш лекте . кӱкшӧ кап-кылан ,
 патыр кид-йолан , ӱмбалныже тошто пинчак , йолыштыжо резинке
 кем . чара вуйын . шем ӱпшӧ шала , товаҥше , очыни , кунам
 шермыжымат ок шарне . коклан шорвондо гай парняж дене шермыла
 ышта докан . чурийже , саҥгаже куптыргыл пытеныт . садлан
 коваштыже верын-верын пузырген лектын , кӱпнышыла коеш . коклан
 тӱгат шоналташ лиеш , ала утларакат
 **6**
  малаш йӧрата , ала арака
 кленча дене таҥым кучен ила . шинчапунжо нугыдо , шеме , шинчажат
 тугаяк . шола оҥыштыжо шӧртньӧ оксала медаль йылгыжеш . тора гыч
 эр кечыла коеш .
   - здорово ! - Йыгнат когыньыштланат кигым пуыш , кашка
 тӱрыш шинче . векат лийже манын кормыжтыш . Тикын Вӧдыр неле
 портышкемжымат нӧлтал колтыш , а семонжо шинчам кумыш .
   - виет пытен толшаш олмеш ешаралтеш веле ала-мо ? - Тикын
 вӧдыр корштышо кидшым туржеш .
   - те вет эртак ойгырен шинчеда : " ой , тиде коршта , ой ,
 тудо чоныш витара ... " сакый черым поген ситарен улыда ...
   - а тыйын нимат ок коршто мо ?
   - коршта гынат , вуйым ом ший ... мыйын чон коршта ... а
 кушто тудо - нигӧ ок пале ... луктын от ончыкто ! - торжанрак
 пелештен колтыш Йыгнат .
   шоҥго-шамыч ылыжме гаяк лийыч . кумшо еҥ толмылан дыр .
 такшым моло-весым огыл - коктынжо тудымак , Йыгнатым , вучен
 шинченыт . села мучашке ончаш , кӱтӱм вучаш , монденат колтеныт .
   Тикын Вӧдыр лапак лиеш , Йыгнатын шола оҥышто кечыше
 медальжым кученак онча , вес могыржымат савыралеш . тудын
 сӱретшым тӱткын шымла , пӱсӧ шинчажым , нугыдо ӧрышыжым ниялта -
 кидшылан козыран чучеш ... кенета копажым пуйто вичкыж име
 дене шуралтышт - корштымыжо чонышкак шуо . Вӧдыр шке кидшым
 трук шупшыл нале да вийнен шинче , медальын озажым лӱдын ончале .
 тудо ӱмыр мучко ала-мо деч эре лӱдын ила .
   - айда ончо , ончо ... - веселан воштылеш Йыгнат . - тетла
 кушто ужат ? а мыйын вот уло !
   тиде медальым Йыгнат Павлович пинчакыштыже ӱмыр мучкак
 коштыкта . вес вургемым чия гынат , медальым тушко пижыкта .
 малаш возеш гынат , пеленже пышта .
   - мемнан селаште мо , ынде районыштат от уж , - ойла семон ,
 вес тӱрыштӧ шинчыше шоҥгыжо .
   - ынде олаштат ок кой , маныт , - ешара Тикын Вӧдыр . -
 перверак машина кабинын яндаштыже ужалтеш ыле . кызыт ала-молан
 тушечат ковылтарен налыныт .
   - лӱдыныт ! теве молан ! . . - товар семын вик руа Йыгнат .
 - а мый вот ом лӱд ... мый ты медаль верч сар годым ныл ий
 тупемым пӱгыртен пашам ыштенам . а сар геч ончычшо кунаре ?
 мыняр тазалыкем пытыш , мыняр вӱрем пужлыш ... йоча семын , чара
 йолын куржталмемым омат шарҥе . йол ӱмбак шогалынамат , тунамак
 пашам ышташ тӱҥалынам ала-мо . шӱм ияшак социализмым чоҥаш
 пижынам .
   - " за доблестный труд ... " - шарна гынат , йӱкынак лудеш
 тикын Вӧдыр .
   - " ... в великой отечественной войне 1941-1945 гг . " -
 умбакуже шкак лугын пуыш медальын озаже . - мыняр гана ужынат -
 садак ончен от тем , витне .
   - сӱретшымат ужмем ок шу гынат , ончаламак ! - Тикын Вӧдыр
 йӱкым ыш кугемде . туге гынат йӱкшӧ шӱдын лекте , ала-молан кок
 могырыш шекланен ончале .
   - тыйжын молан тудым ужмет ок шу ? шинчен лектын отыл ,
 ешетымат тӱкен огытыл .
   - мыняр калыкым тек арам пытарен ... тудо огыл гын ,
 саржат , можыч , ок лий ыле . а лиешак гын , тушманым моско марте
 одыт пурто ыле .
   - шарналте-ян , кусе тушто кычкыреныт ?
   - кушто ? - ок умыло Тикын Вӧдыр .
   - ну , бойышто ... фашист-шамыч ваштареш тарваныме годым ,
 манам .
   - шукыж годым тыге политрук-шамыч кычкыреныт : " родина
 верч ! шталин ! " салтаклан тыге йӱкланаш жап лийын огыл . тудо
 **7**
 ончыко куржын , урам кычкырен . кӱчык шомак , а куже полшен !
 лӱдмымат монденат ... вара мо ? мом тидын дене каласынет ?
   - таче тыге ойлат , эрла - вес семын . шонымашетым
 вашталтылаш ок кыл , маннем ыле ... колымыж годым кузе шортынат ?
   - а тый , Йыгнат ?
   - мыят тугак ... тӱня сӱмырлен вожеш , ынде куше илаш
 тӱҥалына , шоненам . кӧ мемнам вӱден наҥгая , кӧ кажне кечын
 туныкта , - ойгырен иленам . мый шкак тудын олмеш колаш возам
 ыле . лиеш гын , вуемым , шӱмем пуэм ыле . мый тудым ачам деч коч
 йӧратенам .
   - а кызыт ?
   - ойлышым огыл мо ? тендан семын , мый шонымашем нигунам ом
 вашталтыл . мый кажне йӱдым вес пӧръеҥ дене малыше ӱдырамаш
 омыл .
   - тыгайым проститутка маныт , - рашрак умылтарен пуыш
 Микал Семон . тудо моло деч шукырак пала .
   Семон вес тӱрыштӧ шинча . пешыжак ок кутыро . утларакшым
 колышташ йӧрата . мом колеш - чылажымат вуйышко пышта . ок
 мондо . тудат Йыгнат семын сарыште лийын огыл . война каен
 шогымо годым милиций вургемым чийышат , пенсийыш лермекыже гына
 кудаше . милиционер улам манын кошто . такшым органыште ыштен .
 орган тӱрлӧ уло : партий , комсомол , профсоюз , туныктымо паша ,
 собес , госстрах , тасалыкым эмлыме да молат . марий калык
 органлан иктым шотла : кушко йӱдым вӱден наҥгаят да лу-лучко
 ийлан петырен кертыт але , пырдыж воктек шогалтен , лӱенат
 йӧрыктат . садлан ожнырак " орган " маныныт гын , марий калык
 шукыж гыч иктым ужын да милиционер толын наҥгайымым вучен
 синчен .
   Микал Семон илышыште йӱштӧ-шокшым шагал ужын .
 пенсийышкыжат пеш вашке лекте . ийгот дене Йыгнат дене кугурак
 гынат , самырыкын коеш . иктаж витле ийым пуэт огыла :
 чурийыштыже ик куптыр пале уке , чевер-чевер тугай . ӱпшат
 нугыдо , кап-кылжат таза , пеҥгыде , свай меҥге гай . тудо Тикын
 Вӧдыр дене иктаҥаш . но Вӧдыржылан шым тестем пуэт гынат ,
 йоҥылыш от лий . шинча ден оҥжо кӧргыш пуреныт , кыжик-кожик
 шӱлештеш , шокшо мончаштат кылма . пел пылышыже ок кол . вийналт
 шогалеш гын , пеле руымо пушеҥгыла коеш : мардеж лекмек ,
 сӱмырлен вочмыжым гына вучыман . сар годым Белорус купышто
 тӱҥын кийымыже кызыт тӱжвак лектеш .
   - Вӧдыр ! - чотак ойла Йыгнат . - тыйын тугайже уке мо ?
 тушто вес семынрак возымо : " за победу над Германией в
 Великой Отечественной войне 1941-1945 гг . " туштат тудын
 портретше уло . мыйже йӧра , сарыште лийын омыл . тылатше тыгай
 медальым пуэнытыс . кушко чыкенат ?
   - ала-кушко йомын ... уныкам модаш налын да йомдарен , -
 Вӧдыр ала-молан кугун шӱлалта , тыгодымак вулым сакалта .
   - лӱмынак йомдарен отыл ? - ваштарешыжак лийын , койдарен
 йодеш Йыгнат . - а мый вот ом лӱд ! - адакат иктымак ойла . -
 ончычат нигӧ деч лӱды-чӱтырен омыл , кыжытат - огым !
   Тикын Вӧдыр нимом ок пелеште , колдымо гай лиеш .
   - колтмекыже , шукын йомдареныт , - Йыгнат шке олмышкыжо
 вийнен шинчеш , шонкален илымыжым тӱжвак луктеш . - тор семын
 луктын кышкеныт медальымат , портретшымат , тулеш йӱлалтеныт
 книгажымат ... ме тугай улына : айдемым илымыж годым моктена ,
 ала-кушкат кӱзыктена , юмылан шотлена . колен возеш гын ,
 сӱктена , лавыраш тошкена ... шарналтыза-ян , кузе Хрущев ден
 Брежневым моктышна . кызыт нунын деч мо кодо ? нимо-нимо ...
 ала-могай тукым улына , ала-кушеч шочынна - каласенат ом мошто .
   - тыгай руш шомак уло : " Иваны , не помнящие родства " , -
 коклаш пурен каласыш Семон . тудо кеч-кунамат кылеш шомакым
 муеш .
   - тыгак лектеш дыр , тыгак , - вуйым рӱзалтыш Йыгнат . -
 илен-толын , родо-тукымнамат мондена . но мый , молын семын , шке
 юмем
 **8**
 ом вашталте . таче иктылан кумалынам гын , эрлат тудланак
 гына ... Семон , тыйже шке медаль ден орденетым кушко чыкенат
  ? война деч вара пешак моктанен коштычыс . варажымат ... Вӧдыр
 семынак йомдарен отыл ?
   - мыйын нимо ок йом ! - кугешнымыла вашештыш Семон . -
 жап шуэш - пижыктем .
   - эше могай жапым вучен илет ?
   - тугайым ...
   - тудым уэш мокташ тӱҥалмым огыл ?
   - Йыгнат , тый илышлан ваштареш кает . мо шарнем , эртак
 тореш руэт . садлан тӱрлӧ туткарыш ... кызыт чылан Сталинын
 пуымо медаль ден орденым улак верыш шылтен пыштеныт , вес жап
 толмым вучат . а тый токтарла моктанен коштат , - коклаш пурен
 ойла Тикын Вӧдыр .
   - вес жапше толеш , шонет ?
   - обязательно ! тетла тыге илаш огеш лий .
   ала-молан иканаште кугун шулалтышт .
   - мыйынат ик наста уло . медаль дечынат шергырак ! -
 кенета шарналтен пелештыш Тикын Вӧдыр .
   - кушто ?
   - омак ӧркане , лӱмынак конден ончыктем ! - Вӧдыр
 тарванен кынел кайыш .
   коктын шинчен кодыч .
   - могай наста нерген кутырыш ?
   - теве ужына ...
   Тикын Вӧдыр кужун ыш кошт , вашке савырнен тольо .
 кидыштыже туржалтше кагаз .
   - мо тиде ? - Йыгнат йодылдале .
   - лӱман кагаз ... ачамлан тудын 1937 ийыште пуэныт .
   Йыгнат шинча ончыланже шаралтышат , лудаш тӱҥале :
   - ял озанлык налог - тынар теҥге , культналог - тынаре ,
 имне налог ... страховка ... самообложений ... окса деч посна
 натура дене тӱлыман ... шыл , шӧр , муно , пареҥге , пырче , меж ...
   - ачамлан тыгай кагазым кажне ийын кучыктеныт . кресаньык
 деч казна теве кузе кӱрын .
   - шого-шого ... кушеч имне налогшо лекте ? тунам имне
 колхозышто гына лийыныс .
   - ачамже единоличник улмаш .
   - тугеже тыланда утыжденак логалын .
   - логалде мо ? эше кузе ! налогым кажне ийын кугемденыт
  ... недоимкылан ушкалым да пӧрт ӱзгарым конфисковаяш тольычат ,
 ачам кужго керемым руалтыш да чодырашке кайыш . йӧра эше ужын
 шуктенам , авамлан шижтаренам . тӱдо почешыже куржын , ацамын
 вуйжым кандыра гыч луктын шуктен ... вес ийын пӧртым ужалаш
 тольыч . йозакым тӱлаш . от тӱлӧ гын - тюрьма . мемнам уремыш
 луктын кышкышт . ачам могырым кочам дене илышна . ачамже
 ала-кушко вервоваялт кайыш . йолыш у йыдалым пиде , вачӱмбак ош
 вынер котомкам сакалтыш . оксам лукнеже улмаш ... идалык гыч
 пӧртыльӧ . тудо котомка денак , лыжгайше йыдал денак . оксам
 кондыш . шке пӧртшымак уэш сулен нале . ацам моткоцак шотан ыле ,
 йӧным муын моштен ... кызытат ту пӧртыстак илыштам . кудлымшо
 ийлаште шыгалышым .
   - тыгай кагаз кашне колхозникын лийын . мыйын гын , иктат
 ыш аралалт ... тыйын кагазет , Вӧдыр , медаль ганяк шерге , -
 келшыш Йыгнат .
   - Йыгнат , тыйын эше ик медалет улыс , - койдарен шижтарыш
 Семон . - тудын денже молан от моктане ?
   - а мом моктанаш ? - кидым лупшале Йыгнат . - мыйын мо
 уке ! а вес медальжым шканем шке пуышым . тудак мыйым бышка деч
 утарыш .
 **9**
   - мо тугай вышка ? - йодеш Тикын Вӧдыр .
   - пырдыж воктек шогалтат да лӱен пыштат , - келыштаренрак
 умылтарыш Семон .
   - вес медалетшымат ончыкто !
   - тудымат мончаште ик гана веле огыл ужын улыда .
   - мончаште пычкемыш . тый кечывалым ончыкто .
   - теве ! - Йыгнат пинчак ден тубырым рошт кудаш кудалтыш .
 - шер теммешкыда ончыза !
   Тикын Вӧдыр ден Микал Семон сукалтенак шинчыт ,
 Йыгнатын оҥжым , мӱшкыржым шинчам пашкартенак ончыштыт .
 пычкемыш мончаште ятыр гана ужыныт гынат , кечвалым ужмылан
 шуэш мо ? перверак шкетын пурен , пеленже нигӧмат налын огыл .
 тупым мушкаш Улимат ыш кычкыре . а еҥ мончаш каен гын , эн
 почеш ошкылын . кызыт тудым радио денат , газет гочат вурсен
 каргаш тӱҥальычат , утларак веле чолга лие . шып коштмо олмеш ,
 уремыштат оҥжым чараҥда , кугешнымыла , " теве на ! " манын ,
 почынак ончыкта . векат , Вӧдыр чыным ойлыш : Йыгнат илышлан
 ваштареш кая , тореш руаш йӧрата .
   Йыгнатын оҥыштыжо - совет да тӱнямбал калыкын ачаже ,
 онжо , туныктышыжо , икшыве-влакын эн поро йолташышт . йымалныже
 канде чия дене тыге серыме : " не забуду отца родного ! " шем
 ӧрышан , шем ӱпан , поро шинчаончалтышан , чылалан порын
 шыргыжеш . Семон тудым ниялтенак онча гын , Тикын Вӧдыр кучен
 оҥчашат , ниялтен колташат аптырана . кидше чытыра . лишкырак
 намия - тунамак мӧҥгеш шупшыл налеш .
   - ит лӱд , ок пурл , ынде казаматышкат ок петыре ! - утен
 каен воштылеш Йыгнат . Вӧдырын кидшым кормыжтен , ӧкымешак шке
 мӱшкырышкыжӧ тушка . - а тый ит чыгылте !
   - илыше гай ! - шуйдарен пелешта Тикын
 Вӧдыр . шкеже ала-мо деч лӱдын , логарже гыч йӱкшӧ кӱрышталтын
 лектеш . - пуйто коленат огыл ...
   - а тудо такшат колен огыл ! теве , ила . ончо ! кӱлеш гын ,
 воштылалеш , сыренат ончалеш , шинчамат пӱялеш ...
   тыге манын , Йыгнат , шке оҥ коваштыжым кок велыш шупшылеш
 - куггу онын ӧрышыжат , шинчажат , умшажат торла - воштыл
 шинчымыла коеш ; Йыгнат коваштым ваш туртыкта - кугу он
 моткочак шыдын коеш , сӱмсыр шинчаж денат тыйым нелын колта ,
 шонет ; Йыгнат коваштым кӱшкыла шупшылеш - кугу он шинчажым
 кок могырыш коштыкта , пуйто шке йырже тушманым шишланен
 кӱтыштеш . а шинчасортаже тудын - Йыгнатын шола чызыж наре .
   онын пурла могыржым Кремльын Спасский башньыже айла ,
 мӱшкырыш вошт вола , йолаш каснык йымалан йомеш , Спасский
 башньыжын Йошкар шӱдыржат уло : пурла чызе йыр вич лукан
 шӱдыр . чызе нер - шӱдыр кӧргыштӧ йылышӧ тул .
   - мо тиде ? шовын дене сайынак мушкаш гын , ок кае мо ?
   - татуировка , - умылтара Семон . - операцийым ышташ
 кӱлеш . больницыш кайыде ок лий .
   - пӱсӧ косор дене нӱжын кышкаш гын ? - темла Тикын Вӧдыр .
   Пӱнчерсолаште Вӧдырым ушан-шотанлан огыт шотло . садлан
 кок шоҥго тудын ӱмбакыже кидым веле лупшале .
   - мый тиде медальлан кӧра гына илыше кодым , мӧҥгышкем
 пӧртыльым , - ойла Йыгнат .
   - кузе ?
   - кужун каласкалаш кӱлеш . жапна ӱло , вескана , - Йыгнат
 тамакым пижыкта . - ынде мый колаш возам гын , тудым кокымшо
 гана тоят лиеш .
   - огыл . кумшо гана , - пужен ойла Семонак .
   - молан кумшо гана ?
   - ончыч Мавзолейыш пыштышт . тӱшец Мавзолей шеҥгек
 луктын шуышт . тыге кокымшо гана тойышт . а мемнан Йыгнатна
 кола гын ,
 **10**
 пеленже тудымат Яранур шӱгарлаш наҥгаен чыкат . ынде
 шотлыза , кунар гана лиеш ? кум гана ! икымше класслан арифметика
  ... кумшо ганаже - ик шӱгарыш кок колышым тоят . иканаште !
   Семон тидым тыге йӱштын , еҥ кумылым чаманыде кутыра ,
 пуйто илыше айдемымак тояш ямде .
   - мо ... вара тудо кок вере кияш тӱҥалеш мо ? - Йыгнат
 шинчам кугемда .
   - тыге лектеш ... кок вере ... иктыштыже - шкеже ,
 вешыштыже - Йыгнатын капыштыже .
   - окмак , окмак улат тый , Йыгнат ! чӱланат окмак улыда ! -
 Тикын Вӧдыр кашка тӱрыш каен шинчеш . тунамак мӧҥгеш
 пӧртылеш . - пу-ян тамакетым , ала-молан могырем шергылтеш .
 вашкерак чий ! еҥым лӱдыктыл ит шинчылт !
   а Йыгнат чытен ок керт - воштылеш пижеш . тиде ок шите -
 йолжым кӱшкӧ-ӱлыкӧ кышка . икмагал гыч пел кемже торашке пыжалт
 возо . воштылмыжлан , тарванылмыжлан кӧра оҥ коваштыже коштеда ,
 кок валыш шупшылалтеш , туртеш . шкежат оҥжым ниялткала .
   - ончыза , илыше огыл мо ? - йодыштеш . - тыгаяк неран ,
 тыгаяк ӧрышан , тыгаяк шинчан . коваштыжат айдемынак .
   - ушдымо улат , Йыгнат !
   - лӱдынат мо ?
   - кузе от лӱд ... - тӱрыштӧ шинчыше Тикын Вӧдыр
 пелешткала . - илымыж годым уто шомакым пелешташ лӱдынам .
 ойлымо деч ончыч кок могырыш ончалаш монден омыл . колымыж деч
 варат лӱдыктылыт ...
   - мыняр ий эртыш гала ? ситышынак погыныш вет . а вес
 идалыкыште кунар лиеш ? ой-ой-ой ... кызытат ила гын , мом ыштен
 шукта ыле ? а тый алят лӱдын илет .
   - кузе от лӱд ...
   - а тыйын , Семон , йол копат чытыра мо ?
   - уке . мыйын нимо ок чытыре . илымыж годымат лӱдын омыл ,
 кызытат лӱдмашемуке . айдеме илен , вара колен . кажне еҥ дене
 тыге лиеш . тыланда лӱдын илаш кӱлеш .
   - молан ?
   - мый вес пашам виктаренам .
   ик жаплан кумытынат шыпланышт . Тикын Вӧдырын
 кыжик-кожикшэ гына шокта . . шӱлышыжӧ шӱшкен лектеш , пуйто логар
 аҥышкыже модыш шӱшпыкым келыштарен пуртен шынденыт .
   - мыняр врема ?
   - шымыт шуэш , - Семон кид шагатшым ончале .
   - мо алят кӱтӱ ок тол ?
   - жапым монден докан .
   адакат шомак кӱрылтӧ . кенета Семонын ойжым шарналтышат ,
 Йыгнат тудын веке лие .
   - вес пашям ыштенам , маньыч . могайым ?
   - мый милицийыште ыштенам . тыйын семын , мландым куралын
 тырмален омыл . Вӧдыр семын , сарышкат коштын омыл .
   - пычалым кученат ?
   - пистолет лийын .
   - вара кӧм поктенат , Семон ?
   - тушман элементым .
   - мыйын гайжым кучен шындаш полшен отыл ?
   - мый милицийыште ыштенам , - иктымак тӱя Микал Семон .
 кенета шыдын тарваналта . - мом мый декем пишедылат , Йыгнат ?
   - койышет ок келше ... - Йыгнат ӱмбал вургемжым цияш
 пижеш .
   - а ончыч келша ыле мо ?
   - изина годымат яклака тугай ыльыч . кол гай . кызытат
 ала-мом шылтен илет .
   - мый утыжым кутырымаш уке . а тый вот " болтун " улат .
 садланак шинчен лектынат .
 **11**
   - мо тугай болтун ? йылмым кучен ом мошто мо ?
   - йылметым шалаш колтылат . лагерьыште тыгайым болтун
 маныт . 58-ше , луымшо пукт .
   - кузе чылажымак палет ?
   - мый милицийыште ыштенам .
   - милиций , милиций ... иктымак тӱяш палет огыла . попугай
 улат .
   Микал Семон ыш вашеште . а пытартыш кок шомакым ушышкыжо
 сайынак пыштыш .
   - милицийыште ыштенат гын , ала каласет ыле : кӧ мыйым
 шындаш полшен ? кӧ ӱмбакем чоген ?
   - палем гынат ом каласе ыле . подпискым пуэнам ... вуеш ит
 нал , Игнат Павлович , омак пале .
   - подпискым пуыметлан кунар ий эртыш ? тачат ойлаш ок лий
 мо ?
   - колаш вочмешкем ... тунамат нимат ом ойло . подписка
 айдемын ӱмыр мучкыжо шуйна . эргыж декат , уныкаж декат кусна .
   - лӱдын илен улыда , лӱдынак каварен каеда ! - Йыгнат
 иктешлыме семын шыдын пелештышат , кынел шогале .
   - кӧлан кусе пӱралтын , - Семон шке шонымыж деч ыш кораҥ ,
 тудат верже гыч тарваныш .
   - шарналтышым ... - Тикын Вӧдыр когыньыштымат чарымыла
 ыштыш . - клуб ончылно тудлан памятник шога ыле . кушко йомо ?
 иктаж-кушко торашкак наҥгаен огытыл ?
   - кернак , кушко чыкышт ? - Семонат шомакым лукто ,
 " Йыгнат пала мо " маншыла , тудым шымлен ончышто .
   - кызыт веле ушешда возо ? - Йыгнат веселаҥе . - Семон
 милицийыште ыштен гын , палышаш чай ? - шоак дене пӱшкылын
 пелештыш .
   - вернак , кушко ту памятник йомо ? - Тикын Вӧдыр
 моткочак палаш тӧчышыла йодыштеш .
   - ала-кӧлан йомдараш кӱлын дыр ...
   еҥым воштыльо гынат , Йыгнатын шкенжынат ушышкыжо толын
 пура : онлан бронза дене велыме памятникым шочмо кечыжлан ,
 кудло ий теммыжлан , шогалтеныт . памятниклан ялла мучко оксам ,
 ший , шӧртньӧ шергашым поген коштыныт . аважат тиде суапле паша
 деч ӧрдыжеш кодын огыл : окса укелан кӧра сорака , оҥылашйымал ,
 шийаршаш , шиянӱштӧ да шӱшерже гыч ший оксам ковылтарен налын
 пуэн . памятникым кузе шогалтымым Йыгнат шкеже ужын огыл -
 ялла воктен коҥгам оптен коштын . а мланде ӱмбак сӱмырал
 пыштымым шке пылысыж денак колын шуктен . йӱдым йӧрыктеныт .
 кузе кеч-могай уда пасам йӱдым ыштат . кылме мландыш волен
 возынат , тугай йӱкым луктын , пуйто кӱдырчӧ кӱдыртен , мланде
 чытырналтын . Йыгнат эр марте мален кертын огыл . эртак
 шонкален киен : мо тыгай лийым кайыш ? могай тӱтан тарваныш ? а
 моло ял калык чытырналтме деч вара ласканак мален колтен . кеч
 пален огыл , мо лийын кайыш .
   тунам Йыгнат лагерь гыч толын гына ыле . сурт-пече
 суралыме шинча , окнам оҥа дене тореш-кутынь кыркалыме . ава сар
 годымак колен . ватат вучен шуктен огыл : кок икшывым погалтен ,
 урем гоч йожек пӧртыш весылан марлан каен ...
   кече каватӱрыштӧ шинча , пуйто лишемын , кугемын , утыр
 йошкарген . шокшо койын умен толеш . села мучаште вольык алят ок
 кой гынат , сурт оза-влак кӱтӱм вашлияш уремыш лектын
 шогалыныт . вучен ноеныт , витне , ӱдырамаш-влак коклаште
 пӧръеҥат коеш . чыланат шоҥго улыт . суртышт гаяк .
   лишылрак оралте гыч ик ӱдырамаш ойырлышат , пӧръеҥ-влак
 деке толын шогале . Йыгнат тора гычак палыш : Натали , тудын
 первойсо ватыже .
   - кечыгутак тыге шинчен кертыда чай ? - саламлыме йӧре
 пелештыш Натали .
   - тыят шич , мыланна полшо , - темла Семон .
 **12**
   - вате шинчаш ок ярсе ! - писын пелештен колтыш Натали ,
 Йыгнатым чуй ончале . - ӱдырамаш сомыл нигунам ок пыте .
   Йыгнат тудым ӱлычын кӱшкӧ тӱсле кӱзыш : Наталият
 мӧҥгештын . йылмыже , можыч , тугаяк писе , шкеже кӧтыремын
 шарлен . чурийже гына вашталтмыла ок кой . ала кажне кечын
 ужалтеш да тугела чучеш ?
   - тендан могай паша лектеш ?
   - коҥга тӱньык сӱмырлен , - Натали адакат Йыгнатым
 ончале . ындыжым - сӧрвалышыла . туддеч коч нигӧ оптен ок пу . лу
 меҥге тораште йыр кычал кошт - ик коҥга оптышым от му . тений
 ял калык тыгайышке илен шуын . а Йыгнат - мастар . тудо
 коҥгамат опта , апсаткудыштат шогылтын . изиж годымак ацаж деч
 тунем кодын .
   - туврашыш мариетым кӱзыктен шогалте . тек опта , - темла
 Семон .
   - пел йоланым кӱзыктынет мо ? мыскылашыже ок кӱл тӱдо ...
 Йыгнат , мом манат ?
   - мый шукертак коҥгам оптымым чарнышым . вес мастарым
 кычал , - Йыгнат савырнен шинче .
   чынак , Игнат Павлович , мо пенсийыш лекте , ик коҥгамат
 ыш опто . шке селаж гычат , ӧрдыж ялла гычат сӧрвален толыныт -
 иктыланат ыш полшо . тореш товар дене руалмыла руыш : " огым ! лучо
 почешем ида кошт ! " иктылан оптен пуэт гын , весе ӧпкелалтеш .
 " молан ойыркалет ? мыламже молан оптен от пу ? мо дене уда
 улам ? " манын кертеш . чылаштлан ик семын ойлаш да - паша пытыш .
 манмыла , чылалан уда лияш .
   - Йыгнат , телымже кузе илаш тӱҥалам ? шоналте , - Наталин
 йӱкшӧ чотак пушкыдеме .
   - огым ! итак йод ! - вуйым рӱзалтыш Йыгнат . поктен
 колтымыла , кидше дене лупшале .
   тетла Натали ыш сӧрвале . вуйым сакен , торлен кайыш .
   Микал Семон Йыгнатын ӧрдыжшым тӱкалтен йодо :
   - кокланже тошкем шеҥгеч тудын декат куржтал толат чай ? -
 шинчам пӱялын , Натали велыш ончыктыш .
   - тудо яжар вате огыл ! - Йыгнат Семонын шомакшымак
 шарналтыш . - кок марий денат ок иле .
   - а мо ? пес лиеш . марийже , маныт , вер гычат ок тарване .
   - кӱтӱ толеш аман . пурак нӧлталтеш , - ондак Тикын Вӧдыр
 ужын шуктыш . Йыгнат ден Семонын кутырымыштым ыш кол .
   шоҥго-шамыч кынел кайышт .
       кокымшо глава .
   кӱтӱм пуртымек , Ули ушкал лӱшташ лекте .
   " йӧра эше кас еда шӧрым поген коштыт , - марла капкам
 петырен , шоналтен шуктыш марийже Йыгнат . - уке гын , кушко
 чыкаш ыле ? пӧртыштӧ тудым у шонкалымаш уэш вучыдымын темдаш
 тӱҥале : ала кунам ожно клуб ончылно памятник шоген . ынде ожнак
 манаш логалеш , кеч тудо пуйто теҥгече гына лийын ...
 ӧрат-ӧрат , кузе ӱмырын сапше жапым покта . а сайынак шоналташ
 гын , саде ӱмырет жапым огыл , а шкенжымак , айдемым , тудын
 курымжым , покта улмаш : вашкерак илен эртаре , вес тукымлан
 верӱм пу . тыштат конвейер озалана . но тудо ик айдемын кӱштымыж
 почеш огыл , а илыш саман почеш ышталтеш : тоштым у алмаштышаш ,
 колен кайысым - уэш шочшо .
   сайрак костюмым чиен , медальым тошто пинцак гыч тушко
 пижыктен , Йыгнат уэш уремыш лекте , клуб велыш ошкыл колтыш .
   кайышыжла , ужо : чынак , Наталин пӧрт леведыштыже тӱньык
 ок кой . олмыштыжо шем рож . коҥгам Йыгнат оптен огыл , тудым
 вурсаш амал уке . такшым коҥгам веле мо , Наталин пӱтынь сурт
 оралтыжым тумыштен лекташат уто огыл . пӧрт ончыко каен , пуйто
 нерже дене мландыш керылтын , садланак дыр коҥга тӱньыксат
 сӱмырлен . тудо
 **13**
 вет вик шогышаш . вӱта ден клатӱм уэш леведман .
 капка меҥгым чараклыме . пече меҥге-шамычат шӧрын йӧрлыныт .
 икте - тывеке , весе - тувеке , пуйто тӱрлӧ аракам йӱыныт , тӱрлӧ
 семын руштыныт . пӧрт кӧргыжӧ могайрак ? тидым Йыгнат каласен
 ок керт : шукертак пурен огыл . ватын марийже дене вашлияш сӧрал
 мо ? суртышто веле огыл , уремыштат икте-весын шинчаш ончалаш
 ала-молан оҥайын чуч , пуйто кызытат коктын ик вате дене илат .
 а кузе тыге лийын кайыш ? мо шот дене ? икана Натали дене
 Йошкар-ола гыч ала-кузе пырля тольыч . корно мучко кутырышт .
 Натали шортын-шортын каласкалыш : Йыгнатын колымыж нерген
 лӱман кагаз толмек , кок икшывым , Пӧтыр ден Епим , шкетынак
 ончен кушташ тӧчыш , весылан марлан лекташ , у ешым чумыраш ышат
 шоналте . коштан пӧръеҥ-шамычын пижедылмыштымат эреак шӱкал
 илыш . утларакшым Микал Семон , йӱд еда окнам перкален ,
 ӱедылын сӧрвален кошто . ватыже улмо ӱмбачак . тудыжым Натали
 ала-молан чытенак ыш керт . кызытат ончалме еда могыржо
 шергылтеш . шкет ӱдырмашлан илаш пӱренак огыл , витне . кечывалым
 бригадирже , колхоз председательже тӱрлӧ семын шыгыремдат -
 солаш олыкым огыт пу , шала пашаш гына колтылыт . мариян
 вате-самычат шӧрын ончат . а йӱдым ковыра пӧръеҥ-шамыч омым
 кӱрыштыт ... Прокой сар гыц пел йолан тольо . ӱдырым ыш нал .
 такшым шона гын , муэшат ыле дыр . изи пенсийым налын , аважын
 ончымыж дене серлагыш . вара шогҥо аваже колен колтышат , пел
 йолан пвезе нигуш пураш ӧрӧ . Наталим ик гана толын сӧрвалыш ,
 вес гана . ӱдырамаш чон ыш чыте . Прокойым чаманен , тудын
 суртышкыжо илаш кусныш . тыге села ӱмбалне коштшо манеш-манешым
 пытарыш , изи тӧра-шамычат шыгыремдылмым царнышт . а Игнатын
 суртшо петыралте : икшыве-влак кушкын шуыт гын , шке почыт .
 Пӧтыр , кугурак эргышт , шке ацаже пӧртылмек , кок суртысто илаш
 тӱҥале . Епи гына ацажым шӧрын ончымым ыш чарне , " калык
 тушман " семын шотлен кушко , ик ганат " ачай " ыш ман . кызытше ,
 очыни , тыге ок шотло , но шочмо-кушмо суртышкыжо йолымат ок
 пыште , письмазат ок тол . векат , вожылеш . кугу еҥ лийын .
 Москошто ила . а Прокой дене илымыж годым Наталин икшыве ыш
 шоч . кызытше вучыманат огыл тудо .
   Йыгнат Наталин суртшым эртен кая , пуста оралте олмышто
 нуж ден коршагҥын чодырала пошен согалмыстым онцен , чонжо
 шӱгыремын ишӱкталтес . Пӱнчерсолан кодшо сурт оралтыштат
 пешыжак моктанен огыт керт . чыланат тошто але шыгалыме улыт . у
 пӧртым йӧршешак от уж . у оралтым нӧлтас самырык вий кӱлеш .а
 селаште шоҥго-шамыч гына илат . нунын мынярын улмыштым палаш
 манын , телым тӱньык гыч лекше шикшым гына шотлен лук . иктаж
 кумлызак погынак дыр . эше южыштыжо коктын илат : кува ден
 кугызаже . икмыняр пӧрт телылан гына петыралтеш : озашт икшывышт
 деке олаш куснат . вара кенежлан толӱн лектыт , пуйто маскала
 помыжалтыт . кум уреман Пӱнчерсола деч тачысе кечылан теве
 тынар сурт оралте да ен кодыныт .
   Йыгнатын ацаже ойла ыле : " революций дец вара кумлымшо
 ийла марте Пӱнчерсолаште кугу пазар лӱшкен . Торъял гычат ,
 шернур велымат вольыкым , моло сатум ужалаш конденыт . селасе
 еҥ-влак шкештат кок-кум ушкалым , ик-кок имньым ашненыт , коло
 наре мӱкш омартаст лийын . вара колхозым почеве , чыла погым
 погышт . тыге ял илыш мерцаш тӱҥале . " кресаньык-влак иктым
 пален огытыл : колхозым почмо дене нуным уэш крепостнойыш
 савыреныт улмаш . а пашам ыштыме акшылан трудоденьым , вес
 семынже пашкарым , пыштеныт . теве пашкарет кушко шуктен :
 ала-кунам пеҥгыде Пӱнчерсола кызыт йӧршынак шолдырген , вашке
 мланде гычшат йонын кайышаш . колхоз мландыште шочшо у озанлык
 - " Советский " совхоз - алят вуйым нӧлтал ок керт : шым миллион
 теҥге парымже уло , комплексыште кок шӱдӧ ушкалым ашна , а
 кормам ок ситаре , Кубань да Казахстан гыч кинде акаш олымым
 шупшыкта . совхозышто ышташ нигӧлан , калык куржеш , рвезе-влак
 армий гыч огытат пӧртыл .
 **14**
 колхозым почмо дец ончыч ик селаштак ,
 Пӱнчерсолаште , кок шӱдӧ наре ӱшкалым ашненыт . а имньыже кунар
 лийын ? а моло вольыкшо ? а вес яллаште , совхоз кундемыштак ?
 тугеже тунам кызытсе совхоз мландыште ныл-вич комплекс наре
 вольык лийын . ала-кузе кургат ситен , нигушко сӧрваленкоштын
 огытыл . мландат тидак ыле . можыч , шагалракат . кызыт купым
 коштен пыштымышт дене курал-ӱдымо вер кок пачаш кугемын . тунам
 техникат тыгай ыле : имне да шога . но пашамат ыштен моштеныт .
 кресаньык семын йӱд-кеце тыршеныт . тачысе заплан кресаньыкет
 кодын огыл , манмыла , тудӱн тӱҥге-вожге куклен луктын кышкеныт .
 чыланат оза улына . а мландылан ик оза кӱлеш ...
   тыгай шонымаш дене авалтен , Йыгнат села покшке толын
 шуо . ожно тыште орол пӧрт шинчен . вара клубым почеве .
 воктенжак колхоз правлений , ялсовет пӧрт шинченыт . урем гоч
 ваштарешышт - чапле черке . кызытат шинча , но вуйжо уке .
 пырдыжшымат салатынешт ыле - ышт керт . курымлан чоҥен
 шогалтеныт улмаш .
   ынде клубшат уке , колхоз правлений ден ялсовет
 пӧрт-влакымат Айплатыш , совхозын пӱдӧ верышкыже , шукертак
 пужен наҥгайышт , кушто мо шинчен - олмыштымат муас йӧсӧ .
 Айплат Шернур кугорно ӱмбалне верланен . тушан чоҥен шындышт
 медпунктым , школым , кевытым . тыге ик ял йол ӱмбак пеҥгыдын
 шогале , а Пӱнчерсола ден молышт пытен толыт .
   Йыгнат тышке-тушко ончыштеш , шеҥгекыжат савырна , вуйым
 эртыше шӱкшудо кӧргышкат шекланен пура - клуб олмым низаштат
 ок му .
   - тыштырак лийшаш докан ... ала тувелнырак ? - йӱкынак
 кутыра . йолжылан ала-мо пеҥгыде логалесат , лап лийын , шемемше
 кермыч пудыргым нӧлталеш . - клуб йымак негызлан кермычым
 оптымо огыл ыле . сайын шарна . тур гына шинчен . тугеже тиде
 кермыч - памятник деч кодшо . а шкеже кузерак шоген ? кидым
 кӱшкӧ нӧлтен але ончыко виктен ? уке , тудо утларакшым кидым
 кӱшкӧ нӧлталын . кабашке , юмо деке , ончыктен . юмо ден тӧр улам
 манын шиштарен дыр . садлан мый тудым кугу айдемеш ужам . вет
 туддеч вара илыш ончыко каен огыл . шеҥгекыла лупшалтмаыла
 чучеш . ял пытен толеш , кочкаш уке , калыкым шалаш колтеныт .
 кызыт тудо ила гын , шолышташ тоштат ыле мо ? пасам айда лийже
 ыштет ыле мо ? тудын годым вич уржа вуйлан казаматыш петырен
 шындат ыле . тудо лиес гын , киндымат вес эл гыч шӧртньӧ дене
 огыт нал ыле , уремышкат лектын огыт кычкыре ыле , кевытыште
 ала-могай сатуат лиеш ыле . можыч , акымат кажне ийын волтат ыле .
 кызыт мо ? . . ане , тудо тыште шоген ... - сукалтен шинчешат ,
 Йыгнат кидше дене ниялткала , ныл пеҥгыде лукым муэш . кермычым
 кид дене кучымат сита : йӱр , лум йымалне тынар ий киен , йӧршын
 шулен пытен , ошма семын шалана . - а кушкыла ончен ? мутат уке ,
 урем велыш , клублан тупынь шоген . эртен кайыше калыкым
 саламлен , пионерыш пурышо йоча-влакым порын ончен ...
   тынар ий эртен гынат , " пионер " шомак ушешыже возо да
 Йыгнатын шинчаже изиш ыш вӱдыжгӧ : тудо пионерат ыш лий ,
 комсомол радамышкат ышт пурто . теҥгече мо лийын , шоҥго еҥ ок
 шарне гын , юарлюше йоча жапым тачат монден ок керт , эрлат
 сарналта . кузе изи Йыгнат йошкар галстукым шуйышкыжо пижыктен
 сакалтынезе ыле , кузе моло йоча семынак урем воктен моктанен
 куржталнезе ыле . пижыктасат ышт пу , моктанасат ышт пу . тушман
 иге манын мыскылен , пионер мурымат мурас чарышт ... варажым
 аваз дене кӱченат кошто , а моло йочан пионерыш пурымыштым
 ӧрдыж гыч ончен шогыш . изирак таҥаш икшыве-влакын сӱйышкышт
 йошкар галстукым тудын памятникше воктен пижыктеныт ... эше
 шарналтеш , кузе нунак памятникым юмоҥа семын эрыктен мушкыныт ,
 пеледыш арсас дене сӧрастареныт , а телым кож , пӱнчӧ укшым
 йырже оптеныт .
   - а кузерак шоген ? теве тыгерак докан : ик кидшым шинель
 урвалтыш чыкен , весыжым кӱшкӧ нӧлталын ... шогалак ончышаш , -
 семынже
 **15**
 кутыра Йыгнат , йолжо дене йыгкален , постамент олмым
 муэш .
   - Йыгнат чӱчӱ , мом тушто йомдаренат ? - айдеме йӱкым
 трук колынат , Йыгнат вурт лийын кайыш , нуж коклас вуйжымат
 шылтыш . шеҥгекыже шекланенрак онцале - Александр Иванович
 шогылтес , ялсовет вуйлатыше .
   - так ... клуб олмым кычалам , - Йыгнат шӱкшудым таен
 лекте . тыске молан толмыжым ыш палдаре .
   - а кидыштетше мо ?
   - кермыч пудырго , - Йыгнат кермычым нуж коклаш шолен
 колтыш . - от пале , тыште мо шинчен ?
   - а кӧ пала , - Александр Иванович той тӱсан ӧрышыжым
 кок могырыш тӧрлатыш . - молан тылат клуб олмыжо кӱлеш лие ? а
 тиде мо тыгай ? - медальым кученак онча . - мый тыйын олмышто
 пижыктен ом кошт ыле .
   - молан ?
   - тудын жапше эртен . историеш гына кодын .
   - а те тудым историешат ынеда кодо . йыклык карген пытарен
 ӱлыда .
   - тый мо , сталинист улат мо ?
   - ацатынат тыгай медальже лийшаш . луктын кудалтен отыл ?
   - кусто пӧрдалеш - омат шарне , - Александр Иванович
 йӱкым иземден вашестыш .
   - ынде чыланат шарныдыме лийыныт ... тидлынак огыл тыгай
 илышыш шуын улына ?
   - могай илышыш ? умылтаре-ян , Игнат Павлович .
   - шке селатым ончал йырвас . пӧрт-самыч иктын-иктын
 шинчат , калык ок кой . шугарла гаяк .
   - тидын дене мом каласынет , Йыфнат чӱчӱ ?
   - оза уке ! теве мом , шольым .
   - оза улмо годым кул , раб манмет , лийшаш . тиде жапет
 шукертак эртен кайыш , Игнат Павлович . ынде казне шкаланже
 оза .
   - кӱтӱштӧ шорык-шамычат шкеныштым озалан шотлат . кӱтӱчӧ
 деч посна садак йомыт .
   - мудрецла кутырет , Йыгнат чӱчӱ . тый шке кӱтӱчӧ лий .
 мландым нал , вара кеч шорыкым , кеч ӱшкыжым ашне . тений чыла
 лиеш .
   - арендым манат мо ?
   - ане , арендым . кооперативымат почас лиеш .
   - мыйым кулакым ыштынет ?
   - кеч кулак лий , кеч кресаньык - иктак .
   - первояк , вий уке ... а кулак лиям гын , кумлымшо ийласе
 гай кулакыш огыда лук ?
   - огына , ит лӱд !
   - ала-ала ... тунам кузе ыле ? кресаньык йӱдвошт-кечыгут
 пасам ышта - кулак ; кресаньык имньым куца - кулак ; кресаньӱкын
 шийма машиназе уло - кулак ... мый тыге шонем , шоляш : чын
 кресаньык кулак лийшаш . тидланак кӧра тудым сывырголтышт .
 кресаньыкшымат , кулакшымат . иктым - Сибирьыш , весым - Урал
 кундемыш , кумшюм эше торашкырак - Магаданыш .
   - тидым тыйын ачат , Сталин ыштен ! - Александр
 Иванович кычкыралак колтыш , пуйто кӧргыштыжӧ тунар сыде
 погынен , луштарыде нигузе ок лий .
   - молан тынар карас кӱлес , Александр Иванович ? -
 лыжган йодеш Йыгнат .
   - а молан тый мый декем шке Сталинет дене пижедылат ?
   - тидым Сталин огыл , а тый ыштыл пытаренат . илышым
 каргенат . тудым тӱкаш ит тошт !
   - мый тунам шочынат омыл ыле ... - Александр Иванович
 келесырын воштыл колтыш .
   - олмыштетсе иктаж-кӧ шинчен огык мо ? тыйжат , тудӱжат
 иктак улӱда : Совет власть . теве ко титакан ! - Йыгнат
 сельсовет вуйлатышын
 **16**
 оҥжым парняж дене шуралтыш . - тудак
 мыйымат , ацамымат лагерьыш наҥгаен петырыш . " совет
 власть лӱм дене ... "
   - тыге кутырен ала-кушкат шуына ...
   - тыят лӱдынат мо ? совет властьат лӱдес гын , вара кушто
 чолга еҥже огыл мо ? мемнан депутатна улат огыл мо ?
   - Игнат Павлович , мый декем ,ялсоветыш мий .
   - тый шке калык коклаш лектын кошт , кабинетыштет ит
 шинчылт . мылам тыйын гай депутат ок кӱл !
   - йӧра , Йыгнат чӱчӱ , вес гана кутырена . кызыт мыйын паша
 кечем пытен , каналташ кӱлес , - Александр Иванович каяш
 тарваныш .
   Йыгнат тудын пинчак шокшыжым кучен шуктыш .
   - шого-шого ! тынарак ноенат мо ?
   - ӱстел кокласте кечыгут шинчен ончо-ян . вара шкат палет .
 икте толеш , весе толеш ...
   - кресаньык нигунам ӱстел коклаште шинчен огыл . тудо
 пашаште пасам ыштен , паса коклаштак кочкын . а тый кресаньыкын
 икшывыже улат ... шкеже молан арендым от нал ? молан
 кооперативым от поч ?
   - мый вес сомылым шуктем .
   - шотем уке , ман . вик ойлаш тунем , шольым !
   Александр Иванович ыш вашеште , шулдыржо пӱжкылтӧ ,
 витне , содор суртышкыжо пурен йомо . тудо Пӱнчерсолаште ила ,
 Айплатыш , куд меҥге торашке , пашашке коштеш . туштак кумшо але
 визымше пачашыш кӱзен илаш ыш кӧнӧ . самырык ешыжлан тышан
 кермыч дене кӱ полатым нӧлтен шындышт .
   " тений шотан кресаньыкым от му . ынде шотдымыжат уке .
 йыклык ӱштын луктыныт ... ӧрат , ӧрат ! ожно кресаньык мланде
 верч шаньык , товар дене лектын . кызыт мландым пуынешт гынат ,
 огыт нал . лӱдыт . кучен колтат але поген налыт , шонат .
 кресаньыкым мыняр гана ондалаш лиеш ? " - Йыфнат мӧҥгыжӧ
 шонкален ошкылеш . Наталин пӧртшым эртен кайымеке иже вуйым
 нолтале . шеҥгекыже ончал колтыш , пуйто тупшо дене шиже : ала-кӧ
 тудым эскера . кернак , натали шкежак пакча вел окнаште коеш .
 вуйым кидкопашкыже пыштенат , шӱлыкын ончен шога . а пӧрт
 ӱмбалне тӱньык уке да пешакак сӧралын ок кой , пуйто суртым
 кудалтен каеныт , илыше уке .
   " пурен лексаш , мом манес . паса дене толынам гын , марийже
 ок ушкале чай " , - Наталин сурт велыш тарванышт , окнаште еҥ
 йомо . а пӧрт омсам почын колтыш гын , ялтак ӧрмалгыш : сурт оза
 вате кыдеж омса янакым пеҥгыдын кучен шогылтеш , вуйжо веле
 коеш , пурышо еҥым шинцан пашкартен ончыштеш . Йыгнат ончыко
 каяш аптыраныш , лондем воктен чарналтыш .
   - лӱдынат мо ?
   - толмашет йӧршеш уке ыле да ... - малдалеш Натали . -
 марием уке да ...
   - кушко каен мо ?
   - черланен . больницыш наҥгайышым ... пыштенат .
   - мо деч лӱдынат ? тый денет малаш возаш толын омыл .
   - вара могай сомыл дене ?
   - мо ... шкак сӧрвален коштат огыл мо ... " тӱньыкем оптен
 пу да пу " . ала вес мастарым муын суктенат ? тӱге гӱн , каем
 веле ...
   - ой , ит кае . юмылан тау , толынат . пеш йӧра тугеже , -
 Натали кыдеж гыч лекте , кыч-куч веле коеш . - тый шкеже
 " огым " маньыч да ... - лишкыжак миен , Йыгнатӱн шинцаскыжак
 онцалеш .
   - огым манше кынер кутыш соктам кочкеш , маныт , - сыренрак
 пелеста Йыгнат . - шун рокшым монь , ошмам , кермычым ямдыленат
 мо ?
   - ошмат уло , кермычат уло . мыйын чыла уло . тембакрак тол ,
 шич , - унам ончык ӱжеш . шкеже кыдежыш проворын каен колта ,
 ӱстембак кинде теркем , самоварым конден шында .
 **17**
   - мый чайым йӱаш толын омыл , - Йыгнат омса лондем
 воктенак кутырен шога . - мом ямдылыметым ончыкто . вара каем
 веле .
   - чечас ончыктем , чечасак ... кайышна леваш йымак .
   Наталин вашкымыж дене омсаске изиш гына йыгаре ишыкталт
 ышт лек . Йыгнатлан ончычсо ватын шокшо могыржо ожнысо гаяк
 пушкыдын да шокшын чучын колтыш . мыскара йӧре иктаж-мом
 пелештынежат ыле , ӱдырамашын чевергыше чурийжым ужын , нимом ыш
 ойло .
   Йыгнат ошмам кучен ончыш , у кермычым кунар улмыжым пален
 нале . шун рок тудлан ыш келше .
   - ок йӧрӧ , - вик мане . - кошкен пытен . вӱдеш шулыктет
 гынат , падыран-падыран лиеш .
   - сайжым кушто муаш ?
   - шке кычал ончем . лишыл кечылаште толам .
   кудывече кӧргым савырнен ончалын , Йыгнат капка могырыш
 тарваныш
   - ала изишлан пурет ыле ?
   - шаҥге пурымем дене мераҥла чытыраш тӱҥальыч . кызыт шке
 ӱжат . кузе тидым умылаш ?
   - ит сыре , Йыгнат . ушем пудыраныме гай лие .
   - иктаж-мом ышташ уло мо ?
   - икмомак муам ...
   Натали пеленже ала-кушеч тӱгыч ош аракам пуртыш ,
 ӱстембак шолт шындыш .
   - тевыс ! . . - ыштале уна . - пес чапле икмоак . кушто муынат
  ?
   - шукертак шинчен ... озажым вучен .
   - озажым , манат ? - Йыгнат ӱстел тӱрыш варланыш .
 аракамат луктыт гын , омса воктене кӧ шогылтеш ?
   - суртлан огыл ... адак тыге ит шоно . тиде кленцан
 озажым , маньым . коҥгам оптысылан . шкак поч .
   - йӱат гын , тӱньыкым оптен пуыде вер уке , - воштылалес
 Йыгнат . кленца кугу копашкыже пырт гына ыш йом .
   - ӱсанемжат тылат веле ...
   - ынде аракаланат кец талоным ыште - кӱлес годымат муас
 ок лий , - Йыгнат пӱйжӧ дене петыртышым нале , кок царкас
 темалтыш .
   - шке ода ыште мо ?
   - кува ок мошто . шогылташыже-е " , - малдалеш . пеш кӱлеш
 ыле да ...
   - а мый моштем . йӱшыжӧ уке да ыштымашем уке . тугай чаплым
 шолтем ыле . яндарым-яндарым . налме аракат тудлан ок шу ... мом
 тынар кутырем . шкат пес палет .
   - ну , таза лий ! - Йыгнат шалт йӱын колтыш .
   Натали тӱрвышкак гына тушкалтыш , мӧҥгес гына шындыш .
   - Прокоет йӱмашыже уке мо ?
   - ынде тудлан чайжат уто . чыве нарак йӱэш . кочкашыжат
 ӧкымешак веле кочкеш .
   - а мо лийын кайыш ?
   - оҥым темда , манеш . шкак больницыш наҥгаяш йодо . вигак
 пыштышт . кужун ок чыте ала-мо ... - оза вате шӱлыкаҥе .
   Йыгнат пӧрт кӧргым тӱслен ончале . шинчажлан тунамак омса
 вел лукышто шинчыше койко тӱкныш . пуйто самырык оръеҥын верже :
 кум кӱпчыкым ӱмбала оптымо , тунарал тӧшак , леведыш - курыкла
 оралалтыныт . кажне окнаште пеледыш кӧршӧк , яндар чарша , кыдеж
 оҥаште картычке-шамыч . шкенжын гына ок кой . а Натали ден
 ыштыме кок икшывышт уло . коҥган ош тӱсшӧ каен , чиялташ йодеш .
 кӱвар оҥа пӧрт семынак ончыко таялтын . омса лондем воктен
 вӱгым кышкалаш гын , тунамак урем велыш памашла куржын колта .
   унан ончыштмыжым тогдаен , Натали ойла :
 **18**
   - коҥгам ошемдынем ыле да ... тӱньыкым олмыктымешке ом
 пиж шонысым . вуцалта .
   - яндарын илет , Натали ... ватем улмет годымат тыгаяк
 ыльыч ... - уэш пушкыдо койкым ончале .
   ӱдырамас тидымат ужын шуртыш , ӱдыр семын чеверген шинче ,
 вуйӱм кумык ыштыш .
   - Нати ...
   - мо ?
   Наталин шып-шыма йӱкшым колын , чевер чурийжым ончалын , +
 йыгнат кучен наҥгайыме йӱдым шарналтыш . ноенам манын , ватыжым
 шкеж дец шӱкале , тудын кумылжым лывыжтыш . кызыт шкенжын кумыл
 вийже ташлен нӧлталтес , сорлыклен куцас лийдымын чучеш .
 лагерьыште илымыж годымат тыгак ыле : омыж дене эртак ватыж
 дене малыш . саде омым пӧртылташ ок лий мо ? Натали еҥ вате
 гынат , нимонцат еҥ ватылан ок шотли .
   - ала иктаж гана толын , окнатым пералтен пурем ?
   ӱдырамас вуйжымат ок нӧлтал .
   - мом манат , Нати ?
   трук логар кошкен , Йыгнат аракам темен йӱӧ . ӱстембаке
 лап возын , ончычсо ватыжым лишычынак онцале : марлан налме
 годымсырак лишылын , чон семын чучын колтыш . а руштсаш олмеш ,
 урыр веле шӧрлыш .
   - Нати , манам ...
   - ой , тыгайым итат шоно , Йыгнат , - Натали адакат лӱдын
 чытыраш тӱҥале . - итат шоналте , Йыгнат ... мыйын марием уло .
   - мыйже кӧ улам ?
   - тый марием отыл ! - виеш кынелын , сурт оза вате кыдеж
 она воктек миен шогале .
   - ватем лийын отыл мо ?
   Натали нимом ок пелеште . шовыч лукым пурыштеш .
   - ватем лийын отыл мо , манам ? - Йыгнат шке йӱкшым
 утымесак кугемдыш .
   - лийынам , Йыгнат , лийынам ... йӱ да кай веле . тыге
 кутырышашет уло гын , тӱньыкымат оптымет ок кӱл ! тек коҥгам
 деч посна шинча . олтем гын , шикш садак тӱжвакак лектеш .
   Натали тудын ӱмбак кычкырлымым йӧршынак ок йӧрате .
 чытенак ок керт ! садлан докан ушыжо вашке верышкыже шинче ,
 лӱдмет-мочет пытыш .тидым Йыгнат йӧршынак монден кудалтен .
 можыч . ончылныжо Ули шинча , шонен ? кокымшо ватыже , Ули ,
 тидлан тунем шуын . чотрак кычкыралат гын , тунамак умшажым
 чӱчеш . а Натали вес койышан : лӱдшаш олмеш чолгаҥеш веле .
   - ит сыре , Нати ... - Йыгнатын йӱкшӧ пушкыдеме . -
 могайрак лийметым палынем ыле ... тугаяк улат улмаш , кок марий
 ден илен от мошто . мыят тылатак веле эре ӱсанен иленам ...
 молан мыйым вучен шыч шукто ?
   кумыл тодылалтын , уна тамаклан кӱсенышкыже пурыш , луктын
 шуктыш - шупшаш ала-молан сӱсаныш .
   - айда тӱргыктӧ , - Натали лывыжгыме гай лий . - тиде
 пӧртыштӧ шукертак тамак шикш лектын огыл ... молан вучен отыл ,
 манат . шкат пеш палетыс , ойленам ыле : колымет нерген кагаз
 толын . кок идалык марлан шым кае , шкетынак илаш шонышым ...
 икшывем-шамыч дене . ӱдырамашлан шочаш ок кӱл да ... шочаш гын ,
 шкетын илаш огыл . пашаштыже шыгыремдат , кеч-можымат эн почеш
 пуат . шудым ма , олымым . пакчам куелаш . икте пижедылеш , весе .
 йӱдым йӱдвошт узо пырысла окна йымалне карат , яндам перкалат :
 пурто да пурто . чыташ кӱлеш вет ... - Натали шортын колтыш .
   а Йыгнат колыштеш , тудынат чонжо вургыжеш . туге гынат
 эреак ала-молан пушкыдо койкым кӱрыштеш , пуйто тушто гына
 ончылсо ватыжым лыпландарен мошта . ӱдырамаш тидым ок шиж ,
 нерым нӱштылешат , умбакыже кутыра :
 **19**
   - Прокойын аваже колышат , эртак мый декем толын
 шинчылтес ыле ... адак тугайым ит шоно - кечывалым толеден .
 эртак иктымак тӱен : " айда мый декем илаш да айда ! " тышке илаш ,
 йӧратен огыл , а чаманен тол8ым . икшывет-шамычымат шоненам .
 тыйыным нимом тӱкен омыл . аурт оралтет нунылан лиеш , шонысым .
 йоча-шамыц орадым ынышт ыштыл манын , чӱчкыдынак миен
 ончалынам . теве ужат , шканетак йӧрен .
   " мыйым лӱен шуктен огытыл - кагазым колтен шуктеныт , -
 кочын шоналтыш Йыгнат . - можыч , кагазшымат ончылгоч ямдылен
 пыштеныт ӱлмаш ? туштат конвейер лийын ? "
   - миен коштметланже Прокой тыйым вурсен огыл ?
   - ой , ала-мыняр гана туманлен . песак ушкала .
   - кызытат тугаяк ?
   - тугаак улде мо ! шоҥго велес утыр осалестын ...
 тамакшым кудалтас ок лий мо , Йыгнат ? - пӧрт тичак шикш
 темынат , порештын йодо Натали .
   - тыгай шикшым кунам кудалтет ? чаманышыч мо ?
   - кузе от чамане ! шодетше мо лийын ынде тушто ?
 шкендычым изишак переге ...
   тыгай шомакым колын , Йыгнатын чонжо шыште семын шулен
 кайыш . Наталин шке вӱржыланат шотлен , чолган йодо :
   - тый але шоҥго отыл . кап-кылетат пеш чатка , чуриет денат
 возын отыл - кеч-кӧмат сымыстара . Прокоетше изишыже кертес
 докан ? - тыге пелештышат , Йыгнат уло капшыге ырен кайыш .
   - уке ! - унан йодмыжым пеш вашке умылен , Натали туран
 каласен пуыш , ала-молан веселаҥе . кленцам налын чаркас тич
 темкалыш . - кунам йыгыре маленна - ынде омат шарне ... тыйым
 еҥлан ом шотло . ойлаш лиеш ... ой , кӱлеш-оккӱлым курыркален
 шинчылтына . йӱ да тарване . ончо ! - окна велыш савырныш . -
 вашке чыве кашташ кӱзен шинчеш . мыланнат малаш возаш зап .
 ватет йомдарен цай ? ок ушкале ? окнам кыраш куржын ок тол ?
   - оге-еш ... - кидым лупшале Йыгнат . чаркам нӧлтал
 колтышат , кынал шогале . - чесетлан тау ! тыгайже шукертак
 логалын огыл ыле .
   - адак сырен от кай чай ? палем тыйым .
 - уке-э ... - тугак шуйдарен кутыра уна . шомакше гыч нигузе
 шижаш ок лий : ала шӱдескен ала уке .
   - ала эше иктым подылат ?
   - сита . лац веле лие . шун рокым кондаш имн8ым йодын
 ямдыле .
   Натали , умшам почын , ала-мом каласынеже ылят , Йыгнат
 шке шомакшым вес семын келыштарен кошартыш :
   - йӧра , сӧрвален ит кошт , имн8ымат шкак муам . тый волым
 да вӱдым гына ямдыле . ала тидымат мыламак ышташ ? - ласкан
 шыргыжале .
   - мый шке , Йыгнат , мый шке ...
   - ну , кызытеш , Нати ! эрла-кумышто толам , - ӱдырамашын
 пушкыдо вачыжым ниялтышат , Йыгнат лектын кайыш .
   суртым эртен кайымыж годым лӱмынак пакча вел
 окнашкеонцале : пычкемыш , нигӧ ок кой .
   тӧкыжӧ толын пурыш - вате мала . тулым чӱктыде , тудат
 кудасе , воктекыже возо . ала помыжалтеш шонен , кӧргышкырак
 шӱкале . уке , Ули нер йӱкым гына лукто .
   - Ули ... - пылышкыже шӱлалтыш .
   вашмут ыш лий .
   Йыгнатын лагер8 гыч толмыж мӧҥгӧ ты пӧртыштӧ
 телымат-кеҥежымат йӱштӧ пуш шинча : Ули дене икшыве ок шоч .
 ала тудын азалыкшэ уке , ала шкежак лагереш пытарен толын .
   ватын йӱштӧ вачыжым ӧндалын , Йыгнат йӱдвоштак кылмен
 кийыш . Наталин шокшо вачыжым шарналтен , чонжо дене
 эр йоткеак ырен малыш .
 **20**
        кумшо глава
   эрлашым Йыгнат эр кынеле . чыве-шамыч кашта гыч волен
 шуын огытыл . лупс возын , шаршудыш пуйто чинчым шавеныт . юалге .
 мардеж пуалеш . шыже але тораште гынат , тамже йырын-йыр шарлен .
   шокшо чайым йӱын , шокшынак чиен , леваш йымач кӱртн8ӧ
 шугын8ым лукто , рӱдаҥше кӱртн8ӧ кол8мым шумаш пиже .
   айдеме помыжалтмым шижын , вӱташте ушкал ломыжалтыш . изиш
 лиймек , пӧртӧнчыл мучашке ведра дене Ули лектын шогале .-
 кушко кайынет мо ? - йодо .
   - Натали коҥга тӱн8ыкым оптен пуаш йодо .
   - сандене теҥгече кучалтыч аман ?
   Йыгнат кол8мо шумым чарныш , ватыжым чуй онцале . кӱкшӧ ,
 каҥга ӱдырамас . оҥжо палат огыл - оҥа гай тӧр . шӱргымат мушкын
 огыл , витне .  тугела коеш . Наталин вараш кодын
 кынелмыжымогесат шарне , шӱргын мушкын шогылтмыжым ик ганат ыш
 авыре .
   марийжын шинчаончалтышыж деч вара Ули вуйым кумык ыштыш ,
 ушкал вӱташ пурен йомо . Йыгнат уэш лап лие , кол8мп вургым
 пеҥгыдын пуалтен кучыш . икмагал гыч пӱсылыкшым тергышат ,
 сугын8ым вачӱмбак лупшалын , кол8мым кидыш налын , Микыта
 коремыш прогал дене ошкыл8о . тора огыл - иктаж витле важык
 лиешлӱмым пошкудо еҥыным нумалеш . айдеме осал ыле гынат , шке
 лӱмнержым садак ӱмыреслан коден шуктен : йӱшӧ вуя тушан
 йомынат , мӧҥгыж корным муын огыл , кылме мланде ӱмбалан кылмен
 колен . тулец вара - Мигыта корем .
   ожнысек тушеч коҥгам опташ шун рокым налыт . крем села
 воктенак кутын8 шуйналт возынат , шукышт шкаланышт манме гай
 лакым кӱнченыт . ынде тыгай верже ятырак погынен . икте кугу да
 келге , мланде кӧргышкак пура , весе але изи , аҥысыриктыже шудо
 денат петыралтын шуын , вӱдат погынен шинчын . весым уэш
 почыныт . озанлыкыште шун эреак кӱлеш : коҥгам опташат ,
 ачалашат , шӱкшӧ пӧртыштӧ шелшым ненчен шындасат . перверак
 тышке йоча-влак салтакла , шылмыла модаш погынат ыле . манмыла ,
 селан ик тукымжат тышакын модде кушкын огыл . вургемышт да
 модыш насташт гына кажне пагытлан тӱрлӧ лийыныт : ожнырак чара
 йол , йыдал , шулдакан ката , вынер тувыр-йолаш , вара - кем ,
 шергакан ката ден костюм ; ондак пычал олмес тыглай воштыр , пу
 дене ыштымыме наган ден шашке , таче - йошкар тукым шыжыктыше
 автомат , пистолет , шкак кудалше машина ден танк . шужымо
 ийлаште тышечак ош шун рокым кӱнчен луктыныт , пуста пагарыштым
 теменыт . кызыт тыгай лончо ок верест .
   Йыгнат шке лакышкыже толын шуо , шугын8ым мланде ӱмбак
 кудалтыш . келге корем покшеч вичкыж шӱртӧ семын вӱд йоген кая .
 шкеже ок кой , олмыштыжо кияк , ирпелчан , шыгылешудо , коляшудо ,
 чуварнуж да омыж кушкын шогалыныт . эреак нӧргӧ да утларак
 ужарге шудо гына вӱдын кишкыла кадыргыл йоген кайымыжым палет .
 ала-кушто кӱшнырак памаш уло . садлан кеҥеж мучкак ок кошко ,
 шкаланже кӱзыла келге лакым кӱнча . а корем сер велыште вес
 шуду кушкеш : вӱршудо , висвис , кандывуй , коракшинча , мӱйшудо ,
 ошвуй , кишкышинча , шаргенчышудо , изватешудо , калган . нинышт
 кошкен шогалыныт , пуаҥыныт . а Йыгнатын шун рокым налме
 вынемже палат огыл : корем саҥга дене тӧр нуж ден коншудо
 тавадаҥ нӧлталтыныт . очыни , йӱр вӱдат погынен шинчын . ынде
 тудо мыняр идалык шке лакышкыже йолымат пыштен огыл ?
 шотлымаште , нылыт-визытше погынак дыр . ты жапыште мо ок
 петырналт , мо йомын ок керт ?
   ӱлыкӧ волышат , шӱкшудым тошкен , кемже дене лакыш шекланен
 пуртыш . йолжыланчып-чоп шоктыш .
   - вӱдым корен колтымешке , почкалтышым кӱрын кышкымешке
 лучо вес лакым почаш . коремыште лаке икте огыл , - шкеж дене
 кутыра , мӧҥгеш лектеш .
 **21**
   корем саҥгам шекланен , кӱшкыла кӱза , ӱлыкыла вола -
 иктызат чон семын огыл : але вӱд погынен , але тырлӧ шӱкшакым
 шӱкшын шындыме , але шун рокшат коҥгалык огыл . утларакшым кукшо
 але шем рок йӧршан . ӱмыр мучкыжо ик коҥгам веле огыл оптен
 гын , ынде могай кӱлешыжым сайын пала : кормыжтет гын , парня
 кокла гыч пузӱрген лекше , ночкат , утыжым кукшат ынже лий ,
 кидлан кӱ пудыргат ынже верешт , йошкаргын койжо .
   корем дене эше утларак волышат , шкаланжак келшыше лакым
 вересте : тӱрыштыжӧ шем рок моткочак вичкыж , вара вигак шун
 тӱҥалеш . пареҥге гай шӱштыра тугай , ошма йӧршан , пушкыдо ,
 утыжым кукшат ойыл . кошкышо вондер дене леведалтын гын , мо
 вара ? тудым луктын кышкашат лиеш . кидет лектын ок воч .
   лакыш йолым чыкалтен ончыш . пундашыжат кукшо , витне , -
 кем ыш нӧрӧ . а келге мо ?
   пасалан кыртменак пиже . уалам луктын кышкен , кужун ыш
 маитлалт . а могыр ыренат шуо - фуфайкым кудашаш логале . кецат
 лектын шултыш . лупс кошкен йомо . урем дене кӱтӱ эртен кайыш ,
 вол8ык ден сола йӱк ӱлыл муцасте йомо .
   тамакым шупшын каналтышат , лаке кӧргыш шекланен пурыш .
 пундашыже тунар пеҥгыде огыл . шунымат шуко налын огытыл ,
 витне . ӱмбалныже шем рокат уло . очыни , кӱшыч йоген . тугеже
 ондак шем рокым налын кышкыман .
   копам шӱвылтен кӱнцаш тӱҥале . ик гана рокым кӱшкӧ налын
 кудалта , вес гана , кумшо гана ... пӱсӧ кол8мо рокыш йытыран
 пура , пуйто кӱзӧ дене кавуным шуралта . мланде пасам шукертак
 ыштен огылат , могыр шокшын ыра , вийналт каяш йодеш .
   ик лончым налмек , шем рок пытен кайыш . мланде вӱр гай
 йошкаргыш . кӱнчашат нелеме . адакшым пасам тыште тӱҥалме гын ,
 ынде вес лакым кычал кайыман огыл тудо ! молыштат тыгайракат
 улыт . пытартыш ийлаште кӧ коҥгам оптен але ачален ? кӧлан шун
 рок кӱлын ? тугеже свеза лакымат от му . такшым коҥга тӱн8ыклан
 шуко кӱлес мо ? теве изишак ямдыла да пашамат косарта . но
 молан коклан шем рок логалеш ? пуйто лӱмынак кок тӱрлӧ рокым
 иктыш вареныт , лӱмынак Йыгнатлан ӱцым ыштен коденыт .
 йоча-самычак орадыланен огытыл эше ?
   Йыгнат лаке кӧргесак каналташ сукен шинче . тамакым
 пижыктыш . шудо вожан пырдыжым ончыштеш , вуйым комдык ышта ,
 кавам онцалеш .
   шкенжыным да еҥ кӱнчымым шотлас гын , яндар шун рок
 тӱҥалшаш . но тудо але уке .
   - кӧ тыште пургед коштын ? кӧлан тыгай чапле шун келшен
 огыл ? - шкеж деч йодыштеш , вашмутыҥ ок му . - кӧ уэш кӱнчымӧ
 рокым урен коден ?
   шупшын ыс тем , кол8мым руалтыш . ала ик гана , ала кок гана
 рокым тӱжваке кудалтен шуктыш , кенета кидшылан дӱҥ чучын
 колтыш , пуйто кол8мын пӱсыжӧ кермычыш але куртн8ыш логале . вес
 гана шуралтыш - нимо ыш верешт . уэш кол8мым уло кертмын чыкыш
 - адакат тугак : дӱҥ ! пич йӱк тугай , ок йоҥгалт .
   - шонысым вет , тыште мый децем ончыч ала-кӧ кӱнчен
 шуктен . тӱгай келгытыште шем рок лийшаш огыл ! мастар еҥым от
 ондале , - лап лиэшат , кидше дене ниялткала . но кидлан ала нимо
 ок логал . а юалгыше умшаж гыч лекше юж тӱтырала шарла , лаке
 пундашым ошын петыра . - кӧлан тыге сӧснала пургедаш кӱлын ?
 молан тыште шун йӧтен огыл ?
   лаке тӱрым шкеж дене висен онча : тӱжвалне оҥ ден вуй гына
 койыт . тугеже иктаж метрат пеле лиеш .
   эскерен налын , кол8мым ту верышкак цыкыш . адакат - дӱҥ !
 торашкырак керат - нимо ок шокто .
   - мо лийын кертеш ? пушеҥге вож мо ? такшым корем серыште
 нимогай пушеҥге кушкын огыл . пуйто кӱжгӧ пырня пӱчкышым конден
 **22**
 шуэныт да урен коденыт . а молан тудым шылташ кӱлын ? лучо ,
 пӱчкеден , коҥгас олташ . ик пайда лиэш ... можыч , ожно тыште
 чодыра лӱшкен ? ик тумо йӧрлын да кӱзӱтат кия . тудо кужун ок
 шӱ , маныт . вӱдыштӧ киен , кӱртньӧ гай пеҥгыдемеш , маныт .
 нимогай пила ок нал , маныт , - Йыгнат вуйжым пудыратыл
 шогылтеш , нимом шонен ок му . - содыки мо тыште ? а ? кызытат
 палаш ыле .




 126 (Tехтс фром тхе йоурнал Kугарнӱа, ҥо. 12 (?), Mарцх 1994.)
	- 1 -
                  увер чондай  .
   кодшо кечылаште мер каҥашын президиумжо шкенжын чтретан
 погынымашкыже чумырен ыле . тыште юл ден юрал кундемысе
 калык-влакын 25 - 27 февральыште чебоксарыште эртаралтше
 цъездышкышт марий делегацийым колтымо нерген йодышым
 каҥашеныт . тыгодымак каҥашымашке вес йодышат лукталтын улмаш .
 президиумын членже-влак Марий калыкын кугурак-влак каҥашым
 ( шовет старейшин ) ышташ пунчалым луктыныт . кугурак-влак
 каҥашышке калыкыште палыме , пагалыме эҥ-влакым сайлаш тӱҥалыт .
 ончыч нуно ялсоветиаште , вара районлаште сайлалтыт да варажым
 республикысе каҥашым " Марий ушемын " конференчийыштыже
 пеҥгыдемдат . кугурак-влак каҥаи марий калыкын поро традичийжым
 пӧртылтымӧ шотышто пашам ышташ тӱҥалшаш , да тыгак пагалыме
 эҥна-влак шке илыш опытышт дене палдарышаш улыт . тыге шонат
 мер каҥаш президиум членже-влак .
 	- 2 -
   21 - 23 мартыште Сыктывкарыште " ассимилячий условийыште
 финн-угор калык-влакын шочмо йылмыштым туныкташ " теме дене
 тӱнямбал семинар лиеш . тушко Марий эл республикын
 делегачийжат кая .
        	- 3 -
   " ленинский путь " ( курык марий район ) газет воза : 1994 ий
 1 январьлан районышто 32600 еҥ лийын , ты чот гыч 17900-жӧ -
 ӱдырамаш . ялыште шкетын илыше 828 еҥ уло , 381 еҥ - сарын
 инвалидше , 454 - сарын участникше .
                 	- 4 -
   23 февраль пӱтынь Российыште ӧтечествым аралышын кечыж
 семын палемдалтын . тидын лӱмеш Марий кундемысе районлаште
 тырлӧ мероприятий лийын .
                  	- 5 -
   Марий элысе озанлыклаште отчет да сайлымас кампаний эрта .
 январь-февральыште отчет да сайлымаш-влак ятыр тӱшка паян
 озанлыкыште , колхоз ден совхозышто лийыныт . чылаштыжат иктымак
 колаш лиеш : ял озанлыклан кызытсе саманыште путырак неле . туге
 гынат мланде пашаеҥ-влак сай ончыкылыклан ӱшаным йомдарен
 огытыл , туткар гыч лекташ тӱрлӧ йоным кычалыт . а Мари Турек
 районысо " ӧктябрьский " совхоз пайремым эртарашат кумылым муын .
 ты озанлыклан шукерте огыл 30 ий темын . торжественный ужаш деч
 вара всеросийский смотрын дипломантше - " гармонь " ансамбль да
 Марий эл республикын заслуженный артисткыже Зоя Берникова
 кугу концертым ончыктеныт .
                   	- 6 -
   ваучерын акше кажне кечын гаяк вашталтеш . теве , мутлан ,
 кодшо арняште ик ваучерлан 15 тыжемым пуэныт гын , таче 22
 тӱжем теҥге утларак акешат налыт .
                   	- 7 -
   Российысе компартийын Волжск оласе организацийыштыже
 отчет да сайлымаш эртен . тачысе кечылан организаций 63 еҥым
 ушен шога . ӱмаште гына тыште компартийышке коло наре еҥ пурен .
                 	- 8 -
   кидмастар-влак
   кочамын пашажым шуем
   курык марий мландыште верланыше чыла яллаште кидлан
 мастар еҥ-влак илат . ожныжо нуно калык промыслым вӱден кертын
 огытыл - закон нунын ваштареш лийын . сарнем , коваштым шке
 суртыштет ыштет гын - суд марте шупшкеденыт . садлан кочам ты
 пашам вӱден ыш керт .
   ынде калык промыселлан корно почылтын , но чаманен каласаш
 верештеш : ожнысо кид мастар-влак шукышт коленыт , а йочашт але
 уныкаст марий йӱлам чыла семын пален налын кертын огытыл . туге
 гынат , Курык марий районышто кидпаша мастарлык кумдан шарлен .
   эше изиэм годымак Шактенваж сйлаште , тудыжо Виловат
 сельсоветыш пура , мастарым паленам . тетла тыгай айдемым ужаш
 верештын огыл . Руткино чодыра комбинатыште веле чыла вере
 кучылталтше пу ӱзгар-влакым ыштышым ужынам7
   ончет гын , печкем ыштыше мастар-влак самырык коклаштат
 улыт . ӧрдыж верыште илат гынат , шочмо Йакынар ялышкышт лӱмын
 печке-влакым ышташ изак-шоляк Сергей ден Николай Яндыковмыт
 толыныт . Сергейже Марий политехнический институтым пытарен ,
 инженерлан тунем лектын . печкем ышташ ачаже Семен Андреевич
 туныктен . студент годымжо каникул жапыште йыргешке оҥа-влакым
 ышташ полшен , нуным кылден , печкеш савырен , коляжат печкем
 мастарын ышта .
   Печке-влакым 8 гыч 350 литр пурыманым ыштат , пазарыште
 ужалат , айдемын йодмыжо почеш ыштат . якше шергыжак огыл , илыш
 шергештме шемын вашталт толеш , ондакракше 10 - 20 тӱжем теҥгеш
 ужаленыт .
  Яндаковмыт шке пашаштым шӱмын кӱштымыж почеш ыштат ,
 ачаштын корныжым умбакыже такыртат . тидыже курык марий йӱлам
 пеҥгыдемдаш полша . мутлан , Кожваж велне сырам , шошым печкеш
 оптен , нӧрепыш шындат . сӱан але Трочин пайрем годым тудым
 почыт . эх , могай язо курык марий сыраже !
   курык марий район Актусолаште корзинка мастар-влакымат
 ятыр вашлияш лиеш . нунын кокла гыч иктыже - " большевик " Кдп-н
 имне ончышыжо Александр Александрович Сергеев . тудо чылаже
 куд имньым онча , терыш , орваш кычкаш туныкта . тидат - курык
 марий йӱла .
   Александр Александрович роколма корзинкажым моткоч
 писын пидеш . ик корзинкаже 500 теҥгеш шуэш .
   шыжым тудо еҥым сӧрвален ок кошт , имньыже дене роколмам
 шке пидме копзинкашкыже оптен конда .
   шошым сурт еда мландым куралаш нуным кичка . кӧ илаш шона
 гын , йӧным муэш .
   А . А . Сергеев эше моло тӱрлӧ арверымат пидеш .
   тюгай пашам корно гоч илыше пошкудыжо , пенсионер П . И .
 Сильдушкинат ышта , эше тудо охотыш мераҥым поктылаш коштеш .
 пӱртӱсым арален кодымо верч тудо ӱмыржӧ мучко тырша , чыла изи
 эҥерлам , пушеҥгым перегаш ӱжеш . векат Юл тӱрыштӧ илыше
 айдеме-влакым чевер курык сержок мастарым ыштен . тыгай еҥ-влак
 Акпарсын мландыжым чапландарат .
                            И . Лобанов .
                	- 9 -
   еш конкурс
   моло школ семынак Морко районысо Эҥерсола кыдалаш
 школат оҥай илыш дене ила . тӱрлӧ кас , таҥасымаш , конкурс ,
 викторина да моло мероприятият эртаралтыт .
   кодшо кечылаште лийше мероприятий поснак чот келшен . а
 йоча-влак гын поснак куаныше улыт ыле . молан манаш гын , ты
 гана еш-влакын конкурсышт лийын . тушто шке вийыштым ,
 мастарлыкыштым ныл еш терген . нуно чыланат эҥерсолаштак илат .
   эн ондак кажне ешлан лу минут пуалтын . ты жапыште нуно
 шке ешышт нерген каласкалышаш улыт ыле . вара таҥасымаш
 умбакыже шуйнен .
   ик мут гыч тӱрлӧ шомакым ышташ , телеграммым родо-тукымлан
 колташ мыскара йодыш-влаклан вашмутым теве тыгайрак лийыныт
 паша-влак .
   мурымаште , куштен моштымаште мастарлыкым ончыкташ кӱлын .
   еш-влак конкурсышто ача ,  ава да икшыве-влакат
 участвоватленыт .
   сеҥышыш эҥерсола кыдалаш школышто туныктышо Лидия
 Ивановна Семенован еш командыже лектын .
                                    в . смирнов .
                	- 10 -
   шӧртньӧ омарта
   марий чодыралаште , олыклаште да пасулаште пӱртӱс поянлык
 моткоч шуко . тидыжак мӱкшвлак полшымо дене тӱрлӧ продукцийым
 налаш йӧным ышта . тамле пушан мӱйым тамлен ончыдымо да
 моктыдюмо еҥжат уке , очыни . республикысе ончыл мӱкшончышо-влак
 ик еш деч 25 - 30 килограмм мӱйым налыт . пытартыш ийлаште
 тудым медициныштат моткоч пайдалын кучылтыт .
   республикысе отарлаште пеледыш шыркам мӱкш еш деч 4 , 5 кг
 дене погат . ученый-влак шотлен луктыныт : мӱкшын погымо чыла
 продуктым пайдалын кучылташ гын , тудлан " шӧртньӧ " омартам
 шындаш лиеш . шуко специалистше отарым мӧҥгысӧ эмлымверлан
 шотла .
   мӱкш ончымо йодыш иктаж-кӧм тургыжландара гын , але мӱкш
 отарым почнеже гын , Мӱкш совхоз кок тылзаш курсым эртара .
 курс 1994 ий 26 февральыште тӱҥалеш да кажне рушарнян тыгай
 адрес дене эрта : Йошкар-ола , Крылов урем , 25 . тушко
 Ломоносов урем остановко марте 1 номеран автобус дене миен
 шуаш лиеш .
                 	- 11 -
   конкурсым увертарена
   эн тале кусарыше
   ме газетыштына чӱчкыдынак тӱрлӧ конкурсым эртарена .
 " палыза , могай тираж ? " , " кум букван шомак " , " кугарня " ,
 " мыскара конкурс " да молат шуко лудшым шке йырышт чумырышт .
   " эн тале кусарыше " конкурсым эртараш тыгайрак амал лекте .
 ик кечын редакцийышкына марий филологийыште кумдан палыме
 профессор пурыш . мут гыч мут лекте да тудо тыгайойым ыштыш :
 Кугарня газет редакцийыште чылан гаяк университетым тунем
 пытарыше-влак ыштеда . ала полшеда ыле мыланем ик предложенийым
 чын марий йылмыш кусараш ? ончычшӧ , тудо войштылеш манын ,
 аптыраненат колтышна , но оҥайын чучо да саде предложенийым
 возен пуаш йодна . кужу жап шонкален коштна , тыгеат , тугеат
 пӱтыркалышна , но нимо шот ыш лек . санденак кутырен
 келшышна : " лудшына-влак деч полышым йодаш . ала нуно чын марий
 йылмыш кусарен кертыт ? " а предложенийже тыгай : шанче тӧртыкым
 шотыш налде , марий йӱквундым йӱкештарыме йӱклончыш .
   пагалыме лудшына-влак , кӧ ты предложенийым чын марий
 йылмыш кусара да кажне шомакшын значенийжым умылтара , тудлан
 ме призым кучыктена . пожалуйста , полшыза мыланна ты проблемым
 решатлаш , уке гын , редакцийыштына вашке чыланат чалем пытена .
   конкурс 1 апрель марте шуйна . сеҥышылан призым ты кечын
 мыцкараче-влакын конкурсыштышт кучыктена .
                 	- 12 -
   кӱчыкын ...
   кодшо арнян Советско-венгерский келшымаш обществын
 Марий отделенийжын конференцийже эртен . ынде тудо Марий Эл
 венгрий обществе маналташ тӱҥалеш . мер организасийым вуйлаташ
 уэш Марий кугыжаныш университетын профессоржо К . Н .
 Сануковланак ӱшаныме .
                 	- 13 -
   кугыжаныш погынын кокымшо сессийыштыже депутат-влак
 Казимов , Свистунов , Максимов да Кожевников депутатлан
 пуымо льгот дене пайдаланаш - сарын инвалидше-влакын
 больницыштышт эмлалташ - тореш лийыныт . ала молыштланат ты
 шотышто кӱлынак шоналтыман ыле , вет чыланак сарын инвалидше
 огытыл .
            	- 14 -
   эртыше изарнян республикысе Келшымаш пӧртыштӧ Кугезе
 мланде мер политик толкын кумылан-влак дене вашлиймашым
 эртарен .
             	- 15 -
   17 февральыште Марий ушем правленийын погынымашыже
 лийын . тушто толкынын кумшо погынжым 16 - 17 апрельыште
 М . Шкетан лӱмеш театрыште эртараш палемдыме . погыныш тӱрлӧ
 кундемла гыч 200 делегат чумыргышаш .
              	- 16 -
   арнян вӱршерже
   Мункачи - венгр сӱретче
   Михай Мункачи ... тиде лӱм кажне венгрлан шерге да лишыл .
 тудым тений поснак чӱчкыдын ушештарат . молан манаш гын , тале
 художник-реалистын шочмыжлан ты кечылаште - 20 февральыште -
 150 ий темын .
   Михай сӱретлаш изинек йӧратен . кушкын шумекше , Вена ден
 мюнхен олаласе художество академийлаште тунемын , а вараже ,
 1868 - 1869 ийлаште , Дюссельдорф немыч олаште мастарлыкым
 умбакыже нӧлтен . М . Мункачи кеч-кунамат пашаче калык деке
 мелын шоген , шке сӱретлаштыже тыглай еҥ-влакын йӧсланен ,
 нужналыкым да тӱрлӧ семын шыгыремдылмым чытен илымыштым
 мастарын ончыктен . лач тыгай улыт " пуштан палемдыме еҥын
 камерже " , " йӱдым  перныл  коштшо-влак " ,  " забастовка "
 сӱретше-влак .
   Михай Мункачи 1990 ийыште колен .
   тудын творчествыже венгр живописьыште реализм йогыным
 вияҥдаш кугун полшен . Венгрий кугу талантан эргыжым пагален
 шарна .
            	- 17 -
   Калевала кече
   тыгай кече Йошкар-олаште кодшо кушкыжмын эртен .
   Калевала кече Калевала йомак элын геройжо-влакын
 подвигышт да приключенийышт нерген карел-финн калык эпосын
 лекмыжлан пӧлеклалтын палемдалтеш . " калевала " эпосым калык
 муровлак гыч финн фольклорист , Петербургысо наука академийын
 почетный членже Э . Ленрот чумырен .
   республикысе Келшымаш пӧртыштӧ эртыше Калевала касым
 " марий эл - суоми " ушем эртарен . тыште карел-финн эпос нерген
 каласкалымаш , финн-угор калык-влакын подвигышт дене палдарымаш
 да молат лийыныт . а культур да искусство колледжын
 студентше-влак " ӱдыр сий " сӱретым модын ончыктеныт .
           	- 18 -
   театр илыш
   Йошкар-ола вашлийын-ужатен
   18 гыч 24 февраль марте Йошкар-олаште руш любительский
 театр-влакын икымше всероссийский фестивальышт эртен .
   ты фестивальыш Российын тӱрлӧ  кундемже  гыч
 коллектив-влак толыныт ыле . лийыныт Удмуртий , Чуваший ,
 Татарстан , Башкортостан , Крым да Марий Эл гыч . шке шотан
 пайремым Йошкар-оласе " в старом доме " лӱман театр-студий
 почын . тудо калыклан М . Булгаковын пьесыж почеш ямдылыме
 " полоумный Журден " спектакльым ончыктен . уна-влакат парымеш
 кодын огытыл : латик театр гыч кажныже шке коллективше нерген
 каласкален да ончаш толшо-шамычлан тӱрлӧ спектакльым темлен .
  любительский театр-влакын икымше фестивальыштым Российысе
 калык творчество пӧрт , Марий Эл республикын тӱвыра
 министерствыже да Республикысе калыл творчество рӱдер
 эртареныт . нуно тыгай театр-влак коклаште кылым ыштыме ,
 ваш-ваш паша опыт дене палдарыме , Российысе театр илыш дене
 палыме лийме шотышто сай йӧным ыштеныт . тыгак коллектив-шамыч
 республикысе районлашкат лектын коштыныт , тусо калык дене
 вашлийыныт .
                                   в . михайлов
   снимкыште : Чувашийысе Алатырь ола гыч толшо калык
 театрын " медовый месяц Золушки " спектакльже гыч ужаш .
                               А . Щербаковын фотожо .
            	- 19 -
   икымше мелна осо могайрак лиеш ?
   театр илышыште паша тургым шолеш . кузерак ила вара Марий
 самырык театр ? мутат уке , ончычсо семынак пашам ышта , калыклан
 спектакль почеш спектакльым пӧлекла . ты сезонышто мемнан
 театрыште кок премьера лие : Геннадий Гордеевын " ӧртӧмӧ он "
 трагедийже да А . П . Чеховын " дядя Ваня " пьесыже сценыш
 лектыч . шукерте огыл кӱчык жаплан Волжский районыш гастроль
 дене миен коштна . ну а ончылно адак премьера !
   шочмын , 28 февральыште , йомакым йӧратыше-влак Петр
 эсенейын " янлык суд " пьесыж почеш шындыме спектакльым ончен
 кертыт . моло спектакль семынак тидат музыкальный лиеш .
 спектакльлан музыкым композитор Сергей Маков возен .
   Петр Эсенейын йомакыштыже илышыште чын лийше да йомак
 сӱрет-влак ваш ушнат . действий ола деч торасе чодыраште эрта .
 санденак , очыни , кожлаште илыше-влакын койыш-шоктышышт айдемын
 гайракак .
   постановкылан сӱретым ( костюмым , декорацийым ) изак-шоляк
 Таныгинмыт ыштеныт . Сергейын тиде кокымшо пашаже , тудо
 ӱмаште " эрге " спектакыльым сӧрастарен ыле , а Юрийже мемнан
 театрыште дебютант .
   спектакльым театрын художественный вуйлатышыже Олег
 Иркабаев шынден . тудо ты гана тӱҥалше актер-влакым сценыш
 луктеш . Эльвира Евсееван , Анисия Долгушеван , Эдуард
 Чирковын , Вадим Ивановын , Эдуард Александровын , Эрик
 Ивановын , Ольга Иванован лӱмышт але нимомат огыт ойло гынат ,
 режисс]рын полшымыж дене нуно содыки пашаштым " кӱктен "
 шуктеныт , шонем . толза , ончыза нунын икымше пашаштым .
                                    Н . Кульбаева ,
                    театрын литератур ужашыжым вуйлатыше .
             	- 20 -
   " сатурн " ? тиде сай
   эртыше шуматкечын , 19 февральыште , У Торъялыште эстрадым
 йӧратыше-влакын конкурсышт эртен .
   вик каласаш кӱлеш : Торъял кундемыште кандаш эстраде
 коллектив уло . мастарлык дене У Торъял культур пӧртын " эхо "
 группыжо , тудын солистше-влак Э . Соколова ден В . Чернов
 поснак ойыртемалтыныт . лач тиде коллективымак эртыше конкурсышто
 жюри икымше приз дене - кок кассетан " сатурн " магнитофон дене
 палемден .
   " эр-кас " группо районын эн тора лукыштыжо , шура велне ,
 верланен гынат , тыштат эстрадылан кумылан-влак улыт . а тудын
 мурыжо С . Чиванов марий автор-влакын мурышт дене зал тич
 погынышо калыкым сымыстарен моштен . С . Чиванов сылне йӱкшӧ да
 мастарлыкше дене ойыртемалтын да солист-влак коклаште икымше
 верым налын
   конкурсын паша радамже почеш кажне группо шке возымо
 мурыжым йоҥгалтарышаш ыле . Кугу нурмо гыч ' селяне ' коллектив
 кум тыгай мурым калык ончыко луктын . кумытшымат ончышо-влак
 моткоч шокшын вашлийыныт . а возенже нине муро-влакым Анатолий
 Блинов , тудат посна приз дене палемдалтын .
   вашке У Торъялыште адакат пайрем : ӱярня тылзыште
 райцентрыште пошкудо районласе эстраде коллектив-влакын
 зональный конкурсышт лиеш .
           	- 21 -
   тӱвыра увер
   Оршанке районысо культур пӧртыштӧ ' спутник ' самырык
 театрын премьерыже лийын . театрын актержо-влак шкеныштын
 кокымшо сезоныштым С . Михалковын ' Трусохвостик ' пьесыж
 почеш шындыме спектакль дене почыныт . спектакльым режиссер
 П . Павлов шынден .
                	- 22 -
   ' какшан сер ӱмбалне ' искусство фестиваль 27 февраль марте
 шуйна . ты кечын Сеҥымашлан ххх ий темме лӱмеш тӱвыра
 полатыште кумдан палыме ' любэ ' группо концертым пуа .
                 	- 23 -
   23 , 24 , 25 мартыште Йошкар-олаште Москосо цирк
 представленийым ончыкта . калык ончыко тудо туныктымо лу
 маскам , весела клоун-влакым , акробат , жонглер-шамычым лукташ
 шона .
            	- 24 -
   а мартын тӱҥалтыш кечылаштыже , чынрак каласаш гын , 4
 мартыште Сеҥымашлан ххх ий темме лӱмеш тӱвыра полатыште ' мыры
 -93 ' да ' голоса России ' фестиваль-влакын лауреатыштын
 концертышт лиеш .
               	- 25 -
   газетнан 7 номерыштыже ( 1994 ий 18 февраль ) Российын
 заслуженный художникше З . Лаврентьевын персональный выставкыж
 нерген уверыште йоҥылыш каен . выставке изобразительный
 искусство музейыште огыл ,  а Т . Евсеев лӱмеш Марий
 национальный тоштерыште кок тылзе шуйнаш тӱҥалеш .
           	- 26 -
   шинчымаш тӱняште
   Куженер
   кодшо арняште Шӱдымарий , Токтайбеляк , куженер кыдалаш
 школласе тунемше-влак физика , химий , руш , марий
 йылме-влак да географий дене тестым эртеныт .
   Волжск
   кушкыжмын , 25 февральыште , районысо руш йылмым да
 литературым туныктысо ден библиотекарь-влак Сотнур кыдалаш
 школыш погыненыт ыле . тушто нунылан пӧлеклалтше литератур кас
 лийын .
   Провой кундем
   Звенигово оласе 4-ше номеран тӱҥалтыш школышто йоча-влак
 тунеммыштлан пел акым тӱлат . кодшо кечылаште нуно ача-авашт
 ончылно 1993 - 1994 тунемме ийын 1-ше пелийжылан творческий
 иктешлымашым ыштеныт .
              	- 27 -
   17 февральыште райцентрыште общеобразовательный школ ,
 ясле ден садик вуйлатыше-влакын советышт лийын . тушто
 образований отделын 1993 ийысе пашажым каҥашен лектыныт да у
 тунемме ийлан  ямдылалтме  мероприятийым  палемденыт .
 методический службын  пашажым  саемдаш ,  районысо
 туныктысо-влакын ончыл опытыштым иктешлаш , туныктымо
 пашам чын тергаш темлыме .
                	- 28 -
   августышто районлан 70 ий темеш . тиде пайрем вашеш
 школ-влак коклаште смотр-конкурсым увертарыме . 1 - 4 класслаште
 тунемше-влак ' шочмо кундемым йӧратем ' , 5 - 9 ' шочмо-кушмо
 мландем , чыла  вийым , шӱмем тыланет пӧлеклем ' да ' шурным
 куштышо уста пошкудем дене кугешнем ' , 10 - 11 - ' сай озалан
 пӱртӱс шке поянлыкшым чаманыде пуа ' теме-влаклан сочиненийым
 возаш тӱҥалыт . иктешлымаш майыште лиеш .
                	- 29 -
    Советский
    Кодам кыдалаш школын выпускникше ден туныктышо-влакын
 вашлиймашышт веселан эртен . тений поснак шукын погыненыт .
 туныктышо Людмила Ивановна Лебедеван вуйлатымыж почеш ӱдыр
 ден рвезе-влак оҥай мероприятийым ямдыленыт .
              	- 30 -
    криминал увер
    республикна мучко ышталтше преступленийла гыч пелыже наре
 Йошкар-олалан логалеш . тидыже нигӧмат ӧрыктарышаш огыл . вет
 олаште кунам шонет , тунам кажне ларекышто вуйым аҥыртарыше кеч
 -могай кочывӱдым налын кертат . оксат гына шукырак лийже ,
 кевытче уло кумылын ' пытартыш ' аяржым луктын пуа , йодын моштет
 гын . а арака ден осал паша эре пырля улыт .
   ' Америкым поктен шуаш да эртен кодаш ' . тиде лозунгым
 шукынжо шарнат , очыни . чынак , ме таче нуным поктен шуынна ,
 эрла эртен каена . но экономик шотышто огыл , а преступлений чот
 дене .
   Йошкар-ола . 18 февральыште 1971 ийыште шочшо , пашадыме
 Щ . А . толалтын кертам манын шоненат огыл дыр , но йоҥылыш
 лийын .  иктаж 23 шагатлан Петров уремысе кудымшо номеран пӧртын
 подъездыштыже тудым кум ' блатной ' рвезе пӱтырал кучен да
 курткыжым , свитержым , джинсшым поген налын .
   пален налыныт : еҥ погым ' град ' ао-што снабженецлан ыштыше
 С . А . , пашадыме да тунемде коштшо-влак Ж . А . ден К . Д .
 толеныт . нунылан улыжат 17 - 18 ий веле . самырык
 преступник-шамычым кучымо , ваштарешышт уголовный делам
 тарватыме .
  19 февральыште 11 шагатат кумло минутлан 8 ҥ
 троллейбусышто , ' рынок ' ден ' Петров урем ' остановко коклаште ,
 палыдыме преступник Марий элысе кӱшыл судын судьяже Т . С . -ын
 сумкаж гыч 700 тӱжем теҥгем да 200 дойчмаркым шолыштын . тудым
 кычалыт , шымлымаш эртаралтеш .
  тиде кечынак , иктаж 24 шагатлан , Волков уремысе 62
 номеранпӧртын ик пачерыштыже кок йӱшӧ пашам ыштыде коштшо
 йолташ - С . Р . ( 1969 ийыште шочын ) ден 1968 ийыште шочшо
 В . С .  ' пӧръеҥ ' улмыштым тергеныт . нуно латшым ияш ,
 пашадыме С . Н . -ам виешленыт .
  преступник-влак коктынат петырмаште улыт . мутым суд
 ончылно кучаш тӱҥалыт .
  мемнан элыште военный-влаклан , ойлыманат огыл , оксам шуко
 тӱлат . а вот нунышт шийвундыштым чыланжак кӱлеш семын кучылт
 огыт мошто . 20 февральыште 74434 номеран частьыште служитлыше
 23 ияш Ш . А . шке мӧҥгыштыжӧ ( эшкинин уремысе 5 номеран пӧртын
 ик пачерыштыже ) службым пырля эртыше Ш . В . дене кочывӱд дене
 чоныштым луштарен шинченыт , ала кугу пашадарыштым ' мушкыныт ' ,
 ала сарзе проблемыштым решатленыт , ала иктаж-могай сомылым
 тӧрленыт . но мут гыч мут лектын , вара ' тума ' тарванен . пачер
 оза шке территорийжым вийын арален , кидышкыже кӱзым налын да
 унам оҥжо гыч шуралтен . тудым эмлымверыш колтымо .
  февраль тӱҥалтыште Медведевыште изи азан колышо капшым
 мумо нерген возенна ыле . тыгай азап Йошкар-олашкат куснен . 16
 февральыште , иктаж ныл шагат кастене , Анников уремысе икымше
 номеран пӧрт воктене верланыше шӱк оптымо контейнерыште
 шукерте огыл шочшо азан колышо капшым муыныт . йочан кузе
 колымыжо да тудын аваже рашемдалтыт .
  Мвд-н сводкыж почеш .
           	- 31 -
   кугарня кастене
   тылат
   Анук , Османова - о , ' шӱдыр ' !
   о ... имньымат тый кычкенат ?
   эх , келшалеш тылатше шинчын ,
   тер йӱкым колын , шӱшкалташ .
   мурет тый кеч рушла-марла -
   но калык садакм умыла .
   ' тошкалтышнат ' тылат садлан
   эн сулло вержым пӧлекла .
   йодеш тек тыйым ' шочмо вер '
   толаш шке тошто олмыш .
   ' но тый ит шоно , тый ит ӧр ' -
   Денисова Татьяна ойлыш .
   тораште кодын ' шуматкече ' ,
   ок шу йортен А . Куклин почешет .
   товат , ӱшане , Юмын кече
   эрелан толын тый декет .
   Османова анукым сакле
   о , Юмо . сакле мемнамат .
   ты мыскаралан ит титакле ,
   коклан перна сераш тыгат .
   ' шӱм сем пӧлеклан ' эҥертен ,
   тошкалтышче Юрик возен .
            	- 32 -
   мер-политик илыш
   Тец лиеш , а Грэс ?
   энергетический куатлан поян пошкудыжо-влак коклаште
 Марий Эл Республик йорло ӱдырла чучеш . Йошкар-оласе изи
 куатан икымше Тэц республикын столицыжлан шокшым пуэн шога , а
 тыште ыштен лукмо электричестве станцийын шке кӱлешыжлан гына
 сита . сандене Марий Эл шкаланже кӱлшӧ чыла гаяк
 электроэнергийым ӧрдыж гыч оксала налын шога . таче тӱҥ
 поставщиклан Татарстан ден Саратов область ( тушто Балаково
 Аэс уло ) шотлалтыт . а эн лишыл пошкудо - Чуваший дене ик
 ойыш шуын огыт керт . пале , Чебоксар Гэс-ым ыштымылан кӧра
 Марий Элын пеш шуко мландыже вӱд йымак каен . но чувашийысе
 власть-влак ыштыме эҥгекым кеч изиш пӧртылташат огыт келше ,
 пошкудыштлан электроэнергийым шулдырак ак дене ынештак пу .
   перестройка деч ончыч Марий Эллан электроэнергий
 шотышто пешыжак тургыжланаш логалын огыл . Моско тунам чыла
 регионлан мо кӱлешым шеледен пуэн , тидын шотыштак -
 электричествымат , а тудыжо пеш шулдо лийын . ты сӱретым
 вашталташ - верыштак электричествым ыштен лукташ тӱҥалаш -
 йӧным кычалын огытыл . 1976 ийыште Йошкар-олаште кокымшо
 Тэц-ым чоҥаш тӱҥалме , но вараже тушто паша чыгынен шогалын .
 мемнан койышна тугай вет : эше саҥгаш
 толын пернен огыл гын , ме эре
 ласкан илена . тыштат тыгак лийын : экономик шолдыргымылан кӧра
 чылажат пеш чот шергештын , Марий Эл кугу туткарыш логалын .
 ынде ӧрдыж гыч налын шогымо электроэнергийлан моткоч кугу
 оксам тӱлаш перна . а окса уке , вет экономикыште тӱҥ верым
 налын шогышо ' оборонка ' пыкше шӱла . таче Марий Элын
 экономикыже йӧршын лунчырген : пеш кугу шуко предприятий яра
 шога але арняште кок-кум кече гына пашам ышта . тидын амалже
 ятыр , а иктыже - электроэнергий дене кылдалтше кугу роскот .
   республик кок корнывожышто шога : але , ' пуредылше ' акым
 ончыде , электроэнергийым пошкудо деч тугак налаш , але шке
 денак энергетикым нӧлтал колташ . но эртак пошкудын шинчаш
 ончен илыме дене эконймикым йол ӱмбак шогалташ огеш лий .
 сандене республик кокымшо корным ойырен налын . садлан тыге
 шонен пыштыме : кокымшо Тэч-ыште пашам вияҥден колташ да 2000
 мVт куатан Марий Грес-ым чоҥаш . Грес лийын шуэш гын , тунам
 респудликын шке йодмыжым тичмашын шуктымо деч посна тыштте
 ыштен лукмо электроэнергийын пелыжым ӧрдыжкӧ колташ йӧн шочеш .
 но кызыт илышыже тугай , кужу жап ончыкылан прогнозым ышташ ок
 лий . мо-гынат , Грэс-ым чоҥаш , шагал гынат , латвич ий жап
 кӱлеш . а кызыт эше проектлан технико-экономический негызым
 гына ямдылат . кушан тудо , у станций , вераҥшаш - алят рашемдыме
 огыл . а вот кокымшо Тэч-ыште паша удан огыл кая , кеч тидыже
 куандара .
   объектыште таче рӱж тыршат . тыге каласаш лиеш : пытартыш
 кок ийыште тунар пашам шуктымо , мыняре ыштеныт тылеч ончычсо
 чыла ийыште . кызыт икымше энергоблокым монтироватлат , тудым
 тений майыште пашаш колташ палемдыме . тиде блок республиклан
 кӱлшӧ чумыр электроэнергийын ик визымше ужашыжым пуышаш . иктаж
 1995 ийыште кокымшо блок пашаш шогалеш , эше кок ий гыч -
 кумшыжо . тыге станцийын икымше черетше тӱрыс ямде лиеш ( тудын
 чумыр куатше 350 мVт-ыш шуэш ) . кокымшо черетшым ( чумыржо 250
 мVт куатан кок блокым ) 2000 ийлан ыштен лукташ палемдалтеш .
 тыге коло икымше курым тӱҥалтышлан республик 70 процент
 электроэнергийым верыштак ыштен лукташ тӱҥалшаш ( адак
 ушештарем , таче ончыкылан раш прогнозым ышташ пеш неле ) .
   у курым тӱҥалтыште Марий Грэс-ым чоҥымо паша але
 тӱҥалын гына лиеш , сандене йидыш лектеш : ситыдыме киловатшым
 кушеч налаш ? энергетик-влак ойлат : республикысе вес кугу
 олаште - Волжскышто 320 мVт куатан эше ик Тэц-ым чоҥаш гын ,
 чыла туткар шеҥгелан кодеш . тудын проектше теве мо дене оҥай :
 тушан парогазовый установкым ( Пгу ) шындаш палемдыме . Пгу-м
 тымарте Российыште кучылтмо огыл , а касвел эллаште тудо
 шкенжым эн сай могырым ончыктен . у йӧнын ик чапле ойыртемже -
 экологический яндарлык . тыгай установка-влакым сайын ямдылен
 шуктат гын , нуным Йошкар-ола Тэц-ын кокымшо черетешыжат
 шындаш лиеш .
   ' шонкалаш куштылго , а палемдымым илышыш пурташ неле ' .
 тыге каласен кертеш лудшо еҥ . чынак шол . тачысе тӱрыснек
 шолдыргышо илыш кечын у нелылыкым шочыкта . ончыко мо лийшашым
 палаш пеш неле . теве ӱмаште декабрьыште кокымшо Тэц-лан 3 , 5
 миллиард теҥгем колташ палемдыме ыле , а ойыреныт 700 миллионым
 гына . тидыже , манеш станций директор , шем кинде ден вӱдлан
 гына сита . мо-гынат , паша ок шогал , умбакыже кая . вучыдымо
 туткар толын огеш лек гын , шушаш ийлаште Марий Эл
 электроэнергий шотышто кеч изиш гынат куштылгынрак шӱлалта .
                                     А . Туманов .
                         ' Абв ' ( Ассоциация   ' большая
                          Волга ' ) региональный газет гыч .
             	- 33 -
   илен шуна , коеш ,
   але кузе господин Жириновский Государственный Думым
 чытырыктен
   руш либерал , Лдпр-н ачаже да юристын эргыже господин
 Жириновский ' чон-уш вошт лекше поро шомакшым '
 нигунам чаманен огыл . тидым ме Российын тачысе
 парламентышкыже сайлымаш тӱҥалме деч
 ончычак ужна , колна . таклан огыл , очыни , С . Шахрай
 ' тачысе парламентым хозрасчет манмышкет  вончыктарен ,
 Жириновскийын лектын ойлымыжым колысташ билетым ужален ,
 пояшат лиеш ' манын . огыда ӱшане ? тугеже лудын ончыза .
   госдумын трибунышкыжо Жириновскийын лектын ойлымыж гыч :
            	- 34 -
   А . Руцкой : ' мый бандит омыл , мый генерал Руцкой улам '
   ондакысе вице-президент пондашым кушта
   ' Пари-матч ' француз журналын фотографше Владимир Шонын
 кидышкыже ' лефортово ' тюрьмаште шинчыше , Российын ондакысе
 вице-президентше деч налме интервью ден тудын фотосӱретше
 верештыныт . француз фотограф чыла тидым Александр Руцкойын
 пелашыж гоч налын . Шонын фотоаппаратшым тудыжо марийже дене
 вашлияш ойырымо 10 минут жапыште кучылтын улмаш .
   Александр Руцкой Ош пӧртыш ( белый дом ) керылтме годым
 военный-влак деч полышым вучымыж нерген ойлен , но нунышт толын
 огытыл . ' я не знаю почему , но я радуюсь за них . они обещали
 нас поддержать , но в последний момент испугались , ' - палемден
 тудо . тунамак могай часть нерген ойлалтеш , пале огыл , тидым
 каласаш Руцкой тореш лийын .
   Борис Ельцин нерген ондакысе вице-президент тыге
 ойла : ' для меня это фабрика виски , не понимающий , что делает .
  я презираю режим Ельцина . его однажды тоже осудят . я генерал
 Руцкой , а не бандит ' . Руцкой увертарен : кодшо ийын , 25
 сентябрьыште , Генштаб ден Мвд коклаште тудым пытарыме
 шотышто ' радио ' дене мутланымаш лийын . ' после 25-го я больше
 не спал в своем кабинете , ни разу не оставался на одном месте
 более 30 минут и спал только на рассвете . 4 октября после
 атаки на Белый дом мы перехватили приказы , призывающие нас
 убить - Хасбулатова и меня . но задержавшие нас военные спасли
 нас ' , - каласен ' генерал ' Руцкой .
  тудо ойлен , пуйто Ош пӧртым налме ( штурм ) годым тӱжем
 утла еҥ колен , пуйто шкежак тудо 183 колышым ужын . тунамак
 тидыже официальный увер да ' независимая газета ' ден
 ' комсомольская правда ' газет-влакын журналистыштын шымлымышт
 дене келшен ок тол .
   кучымо деч вара А . Руцкой 12 килограммлан куштылемын .
 кечеш кок пачке ' мальборо ' сигаретым шупшеш . ондакысе
 вице-президент пондашымат кушта .
           	- 35 -
   М . Шаймиев
   ' мый шке калыкем ончылно мутым кучем '
   15 февральыште Москошто Россий Федераций ден
 Татарстан Республик коклаште Договорым подписатлыме .
   - Минтимер Шарипович , кузе шонеда , Озаҥ ден Моско
 коклаште шочшо тиде вашкыл нерген 100 ий гыч шарнаш тӱҥалыт мо ?
   - тӱҥалыт , шонем . тидлан ӱшаныме шуэш . вет 15 февральыште
 республик-влак кокласе кылым вияҥден колтышо исторический
 документым приниматлыме . таклан огыл Борис Николаевич
 Ельцин тыге палемдыш : тыгай вашкыл - республик шамычын
 конституцийышт ден Россий Федерацийын конституцийже коклаште
 вашшогымаш да умылыдымаш ваш-ваш лӱдыктылде кораҥдаш полшышо
 чын да кӱлешан йӧн . шоналтен ончаш гын , таче права да
 спрведливость принциплан негызлалтше кыл кучымо у модель
 ышталтеш .
   - очыни , тыгай вашкылеш кидпыштымаш шукыштын чоныштлан ок
 келше . тыгай-влаклан могай ой-каҥашым пуэн кертыда ?
   - келшем , пеҥгыдемдыме  документын  реформаторский
 характержым иканаште чыланак умылен огыт шукто . нунылан могай
 ой-каҥашым пуаш лиеш ? кӱлынак шоналташ темлынем . тидлан
 Российысе , Татарстанысе да СНГ-ш пурышо моло элласе
 политик , экономик да социальный илышым шымлен шогыман . тылеч
 посна кажныже шке калыкше ончылно , историй ончылно
 ответственностьым шижшаш . иктылан ӱшанем , Россий Федерацийын
 чынжымак демократический элыш савырнымаштыже да Татарстанын
 государственностьшо шочмаште да вияҥмаште таче тиде эн кӱлешан
 да чын корно .
   - Минтимир Шарипович , тендан шонымаште ,  Федераций
 Каҥашыш сайлымаште кок икымше верыш мемнан дене кӧ лектеш ?
   - айста мужедаш огына тӱҥал . тидым йӱклымаш ончыкта . но
 моло республикылаште , крайлаште , областьлаште вуйлатыше-влак
 эртеныт . а такшым калыклан ойыраш .
                      ' вечерняя Казань ' газет гыч .
            	- 36 -
   лӱмгече
   Василий Рожкинын шочмыжлан - 80 ий
   ' атака стих деч шергырак '
   1979 ий мартыште чер мыйым поэт Василий Рожкин дене ваш
 ыштыш - ме Йошкар-ола больницысе ик палатыште йыгыре
 койкылаште кийышна . тунам тудын илыш-корныж нерген шкенжын
 каласкалымыж гыч шуко оҥайым пален нальым . вара икмыняр жап
 серышым ваш-ваш колтылна . 1980 ий 28 январьысе письмаштыже
 возен :
   ' салам лийже , Гельсий йолташ ! пеш поро кумылан ,
 шокшо-шокшо серышетым налын лудымат , кумылемат тодылто . вет
 шучко сар шукертак мӱгырен эртен гынат , калык чонышто , а
 инвалид-влакын - шӱмыштӧ-чонышто веле огыл , а капын чыла
 йыжыҥыштыже эреак шижалтеш ...
   мӧҥгыштак пӧрдалям . коклан черланен возатат , койкышто
 кийылтат , то температура , то давлений , то тӱрвыч-тӱрвыч
 кокырымаш . очыни , Синявино куп воктене ( Ленинград
 кундемыште - Г . З . ) 42 градусан йӱштӧ телым
 кредалмаште лиймымат шарныкта ... '
   В . Я . Рожкин поэт да туныктышо лийын , но мыйын шинча
 ончылнем эн ондакак тудын салтак образше сӱретлалтеш . сар Юмо
 Василий Яковлевичлан кужу да неле корным пӱрен улмаш : У
 Торъял вел Немда школын туныктышыжым армийыш 1940 ий
 январьысе чатлама йӱштӧ кечын ужатеныт , а пӧртылын тыныс
 пашашке лач кандаш ий гыч , 1948 ий тӱҥалтыште . арам огыл поэт
 Борис Данилов ик статьяштыже каласкален : ' илыме курымышто
 айдемылан мыняр ышташ , ужаш да чыташ пернымым висаш лиеш гын ,
 мый марий поэт Василий Рожкинын илыш-корныжым ончал лекташ
 темлем . '
 фашизмын тӱрлӧ шылтыкым кычалтылме жапыште элна касвел
 границым чоткыдемдыде кертын огыл . В . Рожкин лач тиде
 кундемыш логалеш , артиллерист лиеш , Родинылан пютартыш вӱр
 чӱчалтыс марте ӱшанле лияш товатла . жап пеш неле да лӱдыкшӧ
 лийын , сар пашалан ямдылалтмаш уло ӱнарым налын . туге гынат ,
 марий рвезе , яра минутым муын , рифмым икмыняр сералташак
 тырсен . тыге армийыште уимо икымше ий мучко возымыжо тӱжем
 поэтицеский корныс погына , автор тидым посна книга дене
 савыкташ шона . но тӱҥалше сар чыла планым лугыч ышта - книга
 лектын ок шу .
   22 июньым В . Рожкин финн границыште вашлиеш , тунамак
 бойыш пура . икмыняр кеце гыч первый военный почеламутшо -
 ' шогалын кӱртньӧ стройыш миллионный авангард ' - шочеш :
   кеч-могай атакыште
   мемнам сеҥаш ок лий .
   мемнан вет кажне капыште -
   ик шӱм , ик ой , ик вий !
   сарын тӱҥалтыш жапыштыжэ поэт-воин Ленинград воктене
 кредалеш . санденак ' боевое знамя ' сборникысе ( 1945 )
 чыла гаяк почеламутшо йымалне ик семынак палемдыме :
 ' Ленинградский фронт ' .
   сар тӱтан марий писатель-влакым тӱрлӧ вере шалатыл
 пытарен , но йолташле кылым тӱжемле уштыштат кӱрлын кертын
 огыл : нуно ваш-ваш возгаленыт , кӧн кушто да кузе илымыжым
 пален шогеныт . серыш дене пырля ик часть гыч весышке
 почеламутат чоҥешттылыныт . 1942 ий мартыште В . Рожкин кугу
 патриотизм шӱлыш  дене  ойыртемалтше  ' шӱмбел поэт
 йоиташ-влаклан ' почеламутым сера . тиде чатка мутаршаш сар
 ийласе марий поэзийын историешыже шӧртньӧ буква дене возалт
 кодын .
   кастене , бой пырт чарнымеке ,
   шӱмбел поэт йолташ-влакем ,
   чылам , чылам шарнен лекмеке ,
   мутем тендан дек савырем ...
   поэтын шӱм ойжым мучаш марте цитироватлыме шуэш , но
 тидлан вер уке , сандене эше икмыняр корным гына ончыктем :
   шӱмбел поэт йолташ-влакем ,
   ушеш те налза шомакем ,
   атака стих деч шергырак ,
   сеҥаш , атакыш писынрак !
   кӱлеш стихат - элна йодеш ,
   тулан атакышке ӱжеш .
   стих ден пырля тушман ӱмбак
   ме каена чылан адак .
   тудо жапыштак В . Рожкин ' эн первый йолташыжлан ' - Миклай
 Казаковлан - пӧлеклыме почеламутым возен . тудо ала-молан ик
 книгашкыжат пурталтын огыл . тыште поэт тыныс жапым шӱм йӱлен
 сарналта ( ' шочмо-кушмо шӱмбел авала Ме элнам йӧратен илышна .
 шошым толшо Садер шӱшпыкла Элналан мурынам мурышна ' ) ,
 ' кредалаш гын , туге кредалаш , иктымат кодыдегеч почкаш ' ,
 ' шокшо бойыш содор , Казаков ! ' манын ӱжеш да Йошкар-олашке
 Сеҥымаш дене толмо пагытым сӱретла :
   куанен вашлиеш Осминна ,
   чот пытен кутыраш шинчына .
   угыч стих ден поэма шочеш ,
   тул поэзий уэш пеледеш .
   нине почеламутлан вашмут семын М . Казаков тудо ийынак
 ' Василий Рожкинлан ' стихым серен . тушто тыгай корно уло :
   ӱшанал мыланем , о Васлий йолташем :
   опкын немыч кертеш кап-кылнам сусырталын ,
   но ок керт нигунам муро шӱмым тошкен .
   икте гына пеш жал : мемнан коклаштына В . Рожкинат ,
 М . Казаковат уке . а Осмин гын - молодец ! партийно-советский
 номенклатурын тоталитарный  режимын  тӱрлӧ  семын
 шӱгыремдылмыштым чытен-цеҥен лекмек , поэт у , 1994 ий вашеш С .
 Г . Чавайн лӱмеш кугыжаныш премийын лауреатше лӱмым нале . таче
 тудын ӱстембалныже ' кава ден мланде коклаште ' шарнымаш романын
 нылымше книгаже шочеш .
   тӱҥалме мутем деч изиш кораҥым , ынде адак В . Рожкин дек
 пӧртылам .
   тений январь мучаште элна Ленинградым фашист тул колча
 гыч утарымылан пел курым теммым палемдыш . тиде кече марий
 поэтлан кугу пайрем ыле , вет Нева воктенысе мланде тудынат
 вӱржӧ дене нӧрен . арам огыл марий поэт 1943 ий 29 июльыштак
 ' за оборону Ленинграда ' медаль дене наградитлалтын .
   кузе шӱнбел Архипов , Бутяков , Суворов -
   патыр эргыч-влак -
   кыреныт гадым
   пытарымеске , чот ,
   мыят тыршем пеш нунылак !
   мутем тура , ӱшане мыланем , Родной , куатле калӱкем !
   поэтын тыге товатлымыже яра мут лийын огыл . тудо чынжымак
 патыр семын кредалын . Ленинград воктечын фронтовой корно
 марий поэтым касвелыш , Германий мландыш наҥгаен . Несе эҥер
 воктене кредалме годым ойыртемалтмыжлан Василий Яковлевич
 Йошкар Шӱдыр орден дене наградитлалтын . тысан нелын
 сусыргышо боец Сеҥымаш кечым госпитальыште вашлийын .
   чыла тидын нерген мылам икана тыгерак каласкалыш :
   - пурла йолкопам вурго деч ойырлымо гаяк ыле - лач шыл ден
 коваште гына кучат . теве санитар-влак толын шуыч , мый пеле уш
 кайыше кием . ончем , иктыже кӱзым луктын да копам пӱчкын
 шуынеже , ' садак , - манеш , - ойырлышашыже изиш гына кодын ' .
 кӱзыжым кызытат шарнем - рӱдаҥшэ ыле . ' айда , - манам , - ит
 пӱч , носилкаш тодыл пыштыза йолвурго пелен ' . тиде сусыр дене
 Германийыште , Польшышто , вара казаньыште  да шкенан
 Кожласолаште эмлалтым . госпитальыште чылаже кум ий чоло
 кийышым . кум ий жапыште йолем кум гана пӱчкын шуаш тӧчышт , но
 мый шым пу . эмлалт лекмеке , лучко ий кӱртньӧ тормак дене ,
 вара куд ий тоя дене коштым . кызытат пурла йолем шола деч куд
 сантиметрлан кӱчыкрак ...
   илыш корнышто ужмо нелылык поэтын чонжым торзаҥден огыл ,
 тудо ончычсыж гаяк шыма , поро кумылан айдеме кодын . тыгаяк
 лийын творчествыштат , школ пашаштат . викшым ойлаш гын , шкенжын
 поэзийже дене айдемым чыла сайлан , порылан туныкташ тыршен да
 тидын годымак педагогический пашажым волгыдо , ныжыл поэма
 семын чоҥаш тыршен . тыгай тыршымаш дене мастарлык кӱкшытыш
 нӧлталтын - 1965 ийыште Рсфср школын заслуженный туныктышыжо
 лӱмым налын . а коклаште шуктен толмо сомылжо мыняр лийын -
 ӧрат веле . лектор , агитатор , ялкор , пропагандист , районысо
 методика ушем вуйлатысе ... да нигунамат тудо айда-йӧра манме
 семын ыштылын  огыл .  сандене  Звенигово районысо
 Кужмаракундемыште моткоч пагалыме еҥ лийын . тудо , Советский
 районысо Кугу Кодам ялын эргыже , сар деч варасе ӱмыржым
 тышан эртарен . но поро лӱмжӧ Марий Эл мучко шарлен .
                	- 37 -
   И . С . Ивановлан 60 ий
   тыглай марий ялын эргыже
   ' шочынам тыглай марий ялеш . ялын лӱмжӧ - Кӱверсола . тудо
 Советский районышто верланен . ачам дене авам кресаньык пашам
 ыштеныт , лудын-возен моштыдымо лийыныт . туге гынат
 икшыве-влаклан шинчымашым пуаш тыршеныт ' , - тыге ойла
 филологий наука кандидат , доцент , Н . К . Крупская лӱмеш
 пединститутысо марий йылме да литератур кафедрым вуйлатыше
 Иван Семенович Иванов . а вет тудлан моктанашат , кугешнашат
 амал уло . шке манмыжла , тыглай марий ешеш шочын-кушшо икшыве
 наука тӱняшке толын да шочмо калыкшылан шӱдӧ утла научный
 пашам , 5 , 6 , 10 - 11 класслан учебник-хрестоматийым , урок деч
 вара лудшас книга-влакым , ' Чавайнын йоча ойпогыжо ' ( 1988 ) ,
 ' Шкетанын йоча ойпогыжо ' ( 1988 ) , ' Чавайн - школышто '
 ( 1991 ) ,  ' Колумб - школышто ' ( 1993 ) ,
 книга ден брошюра-влакым , ' марий
 калыл лирика ' монографийым да тулеч молымат пӧлеклен .
   а корно куштылгыжак лийын огыл . шочын Семон Ваню 1934
 ий 25 февральысте . ача-аван ешыште чылаже кок эрге да кум ӱдыр
 кушкын . шучко сар ачан ӱмыржым жап деч ончыч кӱрлын . шкет
 ӱдырамашлан икшыве-влакым йол ӱмбаке шогалташ , чын айдемым
 ончен кушташ моткоч неле лийын . Ванюлан моло икшыве-влак
 семын изинек пашам ышташ , колхоз пасушто , олыкышто вий-куатым
 шуараш пернен .
   Иван Семенович утларакше туныктышо , йолташыже-влак
 нерген поро мутым ойла . теве Йошкар-оласе педучилищыш каяшат
 ' акамын марийже В . Г . Мишкин кумылаҥдыш ' манеш . тушто
 И . С . Иванов 1948 - 1952 ийлаште тунемеш . ик ий гыч
 тудым пӱрымаш корно пединститутышко конда .
  тунам ала пагытшак тыгай улмаш , ала еҥ-влак вестӱрлырак
 лийыныт . но 50 - 70 ийлаште ятыр марий ӱдыр ден эрге наука
 тӱняшке толыныт , лӱмлӧ айдемышке савырненыт . пединститутышто
 Ваня дене пырля Д . Е . Казанцев , вес группылаште
 Г . М . Тужаров , ончыкылык поэт-влак С . В .
  Николаев , Э . В . Анисимов да молат
 тунемыныт . институтышто пеш виян сылнымут кружок пашам ыштен .
 Иванов Иванат шке мастарлыкшым терген ончен . 1958 ийыште
 ' марий калык муро ' статьяже ' рвезе йӱк ' альманахеш
 савыкталтеш .  тиде ийынак , отличиян дипломым налын ,
 Шойбулак школышко паша ышташ пура .
 но кок арня гычак Иван Семеновичым Марнии-шке
 ӱжыт . литератур секторышто младший научный пашаеҥ лиеш ,
 Отечественный сар жапыс марий сылнымутым шымла . ты пашаже
 ' очерки истории марийской литературы ' книгаште посна ужаш
 семын савыкталтеш .
   1963 ий гыч И . С . Иванов пединститутышто ышташ тӱҥалеш ,
 аспирантурышто тунемеш да 1970 ийыште ' марийская необрядовая
 народная лирика ' кандидатский диссертацийым арала .
   ' наука пашаште мыйым Н . Т . Пенгитов кумылаҥден шогыш ,
 варажым кандидатский пашам возымо годымат тудак научный
 вуйлатышем лие , - каласкала И . С . Иванов .
  - 1972 - 1974 ийлаште деканын полышкалшыжлан ыштышым .
 1975 ий гыч 1985 ий марте кафедрым вуйлатышым ' .
   нине кӱчык ойлаште - айдемын илышыже , йӱд-кече шонен
 коштмо , илышыш шыҥдарыме пашаже .
   ойлат , айдемым паша дене аклат . чынак , И . С . Ивановын
 эртыме ӱмыр корныжо - тиде пӱтынек пашалан пуымо ӱмыр . тудо
 наука пашаеҥ гына огыл , эше - уста педагог .
   мый шкежат тудын тунемшыже улам . да тачат индеш ий
 ондакысе пагытнам шарналтем . шарнем , кузе мемнан деке Иван
 Семенович порын шыргыж пура да шыргыжмаш денак занятийым
 мучашла ыле . тидланак , очӱни , чыла студент марий литератур
 дене лекцийыш йӧратен коштын .
   И . С . Ивановын коллегыже семынат мый сай мутым веле ойлен
 кертам . тудо кертме семын самырык ассистент-влаклан поро
 ой-каҥаш дене полшен шога , кӱлеш годым пеҥгыдын йодеш .
   таце Иван Семенович Ивановлан - 60 ий . шагалжак огыл .
   но ме ӱшанена , И . С . Иванов але ятыр гана шке
 йолташыже-влакым суап пашаж дене куандара . да эше ятыр студент
 тудын нерген , ' мыйын туныктышем ! ' манын , кугешнен каласа .
            	- 38 -
   кузе илет , эрвел марий ?
   студент илыш кеч-куштат икгай , але кузе Пӱрӧ
 пединститутышто марий отделений ила
   Башкортостан Республикыште 110 тӱжем наре марий ила
 гынат , але марте шочмо йылме ден литературым туныктышым
 верыште ямдылен огытыл . ты профессийым ойырен налше ӱдыр ден
 рвезе-влак Йошкар-олашке ,   пединститутышко   але
 университетышке , тунемаш толыныт . тӱҥалтыш класслаште шочмо
 йылме дене туныктышым Благовещенский педучилище ямдылен да
 кызытат ямдыла .
   пытартыш жапыште ончычсо автономный республик-влак ,
 суверенитет манмым налмекышт , национальный политик шотышто шке
 шонымашыштым вашталтеныт . республик кӧргыштӧ илыше кеч-могай
 наций декат мелын савырненыт .
   теве пошкырт кундемыштат ты йодыш ятырлан ончык каен .
 марий-влакын шкеныштын газетышт лектеш . Пӱрӧ государственный
 педагогический институтышто марий отделений почылтын . ынде
 шочмо йылме ден литературым туныкташ кадрым верыштак ямдылат .
   марий отделений почылтмо нерген газетыштына возенна ыле .
 могайрак вара кызыт тушто сӱрет ? кузерак тунемыт ?
 студент-влакын икымше семестр деч вара канен толмекышт ,
 пединститутышко миен лектым .
   факультетыш пурен , расписанийым ончен , 13-шо группым
 кычал муым . лачак перерывышке лектыныт . ик аудиторийышке
 тыманмеш чумырген шинчыч . ӱмбакем коло вич мужыр ӱдыр шинча
 кӱта .
   - группыштыда ала ик рвезыдат уке ? - саламлалтмеке ,
 ӧрмалген йодам .
   - ик рвезына ыле , Благовещенский педучилище дец вара , но
 тудым Эстонийышке тунемаш колтышт , - Мишкан районысо У
 Козаш ял гыч Елена Калитова ойла . тудак группын старостыжо .
   ' кузерак вара икымше семестрым тунем пытарышда ? ' -
 йодмемлан , ӱдыр-влак ӧрын ышт шого , радамын каласкалышт . нунын
 ойлымышт гыч теве мо рашеме .
   группышто чолга ӱдыр-влак чумыргеныт . Шаран , Калтаса ,
 Пӱрӧ , Дюртюли , Балтач , Мишкан районла гыч улыт . шыжым кок
 кече пареҥге лукташ миеныт . туныктат сайын , марий йылме ден
 литературым Ирина Шамаевна Александрова намия . шкеже тудо
 йошкар-оласе пединститутым тунем пытарен , вара Нерге школышто
 ыштен , кызыт Пӱрӧ олаште ила . марий йылме арняште кок мужыр ,
 литература ик мужыр .
   икымше семестрым чылан сайын сдатленыт . успеваемость 100
 процент . кум еҥ эре визытанлан гына экзаменым сдатлен . тиде -
 Е . Калитова , Н . Андреева , Л . Султанянова . шым еҥ
 кумытан деч посна семестрым пытарен .
 а молышт я ик кумытан , я кок кумытан .
   - марий литературым могай программа дене тунемыда ?
   - йылмыжымат , литературыжымат школ программымак веле
 тунемына , - маныт ӱдыр-влак .
   группын кураторжо Мария Николаевна Иманаева . шкеже
 марий . студент-влак тудым пеш моктат .
   ' мемнан авана гай ' , - ышталыт .
   марий отделений шыжым икымше курс-влак коклаште эртыше
 конкурсышто икымше верым налын . концерт программа дене
 выступатленыт .
   теве занятий тӱҥалаш йыҥгыр йӱк шергылте .
   - Йошкар-олаште тунемше марий студент-влаклан мом
 тыланеда ? - йодам .
   - таза лийышт .
   - саламым каласыза .
   - кеҥежымсе сессийым сайын сдатлышт ,  - ӱдыр-влак
 ӱчашен-ӱчашен шонымыштым ойлат .
   чеверласен , деканатышке ошкыльым . Ильдар Шайхинурович
 верыштыжак ыле . факультетысе илыш нерген , студент-влакын
 тунеммышт шотышто ятыр мутланен шинчышна .
   - марий отделенийлан тунемаш кызыт тӱҥ проблема могай ?
   - тӱҥалтыш жапысе гаяк . литератур уке . учебник-влак кӱлыт .
 теве Ирина Шамаевна литературылан тыгай спискым ыштен , - И .
 Ш . Юнусов мыланем кагазым шуялтыш , тушто 60 утла литературын
 лӱмжым ончыктымо . - Йошкар-олашке наҥгай , ала иктаж-кушечын
 полшен кертыт .
   - а туныкташлан иктаж ученыйым муаш сӧренда ыле ?
   - неле йодыш . кызыт Йошкар-олаште аспирантур почылтын
 маныт , тушечынак иктаж аспирантым огыт колто гын веле . а йол
 ӱмбак шогалше , Йошкар-олаште шукертак пыжашым оптышо еҥым
 тарваташ йӧсӧ . адакшым илыме вер шотыштат мемнан пашана начар .
 ойлымо ыле , марий пайон-влак пӧрт чоҥаш оксам ойырат . но таче
 мартеат ни Мишкан , ни Калтаса , ни Краснокам сӧрымӧ мутыштым
 шуктен огытыл . мемнан деке ик ырымат кусарен огытыл .
   - Ильдар Шайхинурович , а марий студент-влаклан марла
 газет ден журнал-влаклан подпискым ыштыме ?
   - тений чыла марла изданийлан подпискым ыштыме ,
 библиотекыш толеш . Йоскар-олашке каем манат , ик йодыш лиеш .
 ала тушечын иктаж преподаватель кеч арня жаплан спецкурсым
 лудаш толын кертеш ыле .
   - йӧра , йодмыдам университетыш , пединститутыш шижтарем .
   тунемыт марий студент-влак , йокрокланаш жапышт уке . мом
 ойлаш , студент илыс кеч-куштат икгайракак , манаш лиеш . лач
 шочмо йылме да литератур дене гына Марий университет але
 пединститут деч шинчымашым шагалрак налыт , очыни .
   редакций деч . ме , редакцийыштына кутырен-каҥашен лекмеке ,
 Пӱрӧ пединститутлан кӱлеш литературын списокшым савыкташ
 лийна . молан ? умылтарена : ончыктымо литературым кызыт нигӧ
 иканаште колтен ок керт , шонена . сандене Марий элыште илыше ,
 ' кугарням ' лудын шогышо-влак деке , Марий университетыш ,
 пединститутыш , марий школ-влак деке тыгай йодмашна лиеш . кӧ
 кертеш гын , ала ончыктымо литературым Пӱрӧ пединститутыш
 колтен кертеш ыле .
   адак редакцийыште кутырен келшышна . Пӱрӧ пединститутысо
 марий отделенийым шефыш налаш . кертмына семын полшаш тӱҥалына .
 кутырен келшыме почеш , спецкурсым лудашат марий ученыи-влакым
 колташ йӧнна уло .
   кӧн ӱлнӧ ончыктымо книгаже уло , а шкаланже ок кӱл гын ,
 тыгай адрес дене колтен кертыда :
         	- 39 -
   калык ойпого
   кӧжӧ кӱлешанрак ?
   ' кӱ кӱлан эҥерта , айдеме - айдемылан , - ойлат калыкыште .
 но чыланат икте-весыштлан эҥертен кертыт мо ? ала ? ушышкем
 кокамын каласкалыме йомакойлымашыже толын пурыш ...
   ожно ик марий пошкудыжо-влак дене пеш келшен илен :
 иктевесышт деке йӱаш-кочкаш коштыныт , чыла пайремым пырля
 эртареныт . а шке шочшыжо-влак дене тиде мариет сырен улмаш .
   икана тудо терген налаш шонен пышта : чынжымак мо
 пошкудыжовлак тыгай поро улыт але йӱмӧ-кочмо годым гына сайла
 койыт , а ойгыш верештмекем могайрак тӱсан лийыт ?
   марий пеш кугу пайремым ышташ шонен пышта , но уна-влакым
 тушко йӧршеш вес семын ӱжеш .
   эрлашыжым пошкудыжо-влак деке кая да манеш :
   - ой , пошкудем-влак , мыйын ойгемжат , куанемжат лач те веле .
   куанжым эре пырля пӧленна , ойгыжымат пӧлаш полшыза .
 тыланда веле ӱшан .
   - мо лийын ? - ӧрыт пошкудыжо-влак .
   - теҥгече теве вучыдымо паша лийын кайыш . пӧртыштем кугу ,
 коя рушым перен пуштым да лӱдмем дене кӱвар йымак кудалтышым .
 тудым ынде луктын тояш кӱлеш ыле да , шкетын ом керт . ида
 кудалте , полшыза . вет мый кертмем семын эре тыланда полшен
 шогенам , - чоялана марий .
   пошкудет-влак лӱдын колтат .
   ' эше тудлан верч шкенан вуйлан муаш ? уке , окмак огына
 ул ' , - шоналтат нуно . тыге кажныже , тӱрлӧ амалым муын ,
 марий деч ӧрдыжкӧ кораҥеш .
   марий вуйжым кумык сакалта да шочшыжо-влак деке ошкылеш .
 нуныжо ӧрын колтат : ' нигунам огеш тол ыльыс . могай
 юмыжо тудым мемнан деке савырыш ? '
   - шочшем-влак , - пуйто ойгыра марий , - мыйын пеш кугу
 ойго . ӱшанжат лач тыланда веле . ала полшеда ыле ?
   - мо , мо лие вара ? - тургыжланат нунышт .
   - ик кӱлдымаш паша лийын кайыш . теҥгече , шижде , ик кугу
 рушым перен пуштым да лӱдмем дене кӱвар йымак шылтышым . тудым
 луктын тояш кӱлеш , но шкетынже ом керт . ала полшеда ыле ?
   - полшаш логалеш . кузе уке гын , кеч сырен илена гынат ,
 шке  ачанак улат вет , - маныт да марийын мӧҥгышкыжӧ каят .
   марий кажныжлан кӱжгӧ кандырам кучыкта да чылан ' рушым '
 шупшаш тӱҥалыт . ' ой , рушыжо чынжымак кугу , коя . кузе лукташ
 гын ? ' - тыге шонен шупшыт . шӱдырен луктыт - кугу печке тич
 пӱрӧ !
   - теве , шочшем-влак , ' рушетым ' шӱдырен лукна . айста пӱрӧ
 йӱаш манам ыле гын , чылан толыт ыле , а ойго гын - иктат уке .
 тау тыланда , илымет годым шочшетак лийже , - ойла марий .
   тыге марий шочшыжо-влак дене ' кугу рушым тоя ' , йӱдвошт
 пӧртшӧ муро йӱк дене шергылт шинча
        	- 40 -
   Ошвиче воктечын ...
   пӱрӧ ола шке жапыштыже эрвел марий культурын рӱдыжӧ
 лийын . тыште марий калыкын икымше погынжо эртен , тыште совет
 саман тӱҥалме ийлаште эрвел марийлан шке йылмыж дене газет
 савыкталтын . вараже ты йӱла палынак лушкен ыле . кызыт тудо
 угыч вийым налеш . тидыже тышечынат коеш : Пӱрӧ районысо марий
 школла гыч вуйлатыше - директор ден завуч-влак , самырык
 тукымым шочмо йылме ден культур , кугезе йӱла шӱлышеш туныктымо
 йӧным келгынрак пален налаш шонен , Йошкар-олашке , образований
 институтыш , арняш курсыш толыныт .
   - мемнан делегацийнам Пӱрӧ ронон пашаеҥже вуйлата , -
 каласкала Кужнур кыдалаш школын директоржо Михаил Павлович
 Кутлусатов . - районыштына чылаже куд марий школ уло . тиде
 Памаш , Изи Соказа , Реве ... мемнан дене пырля Калтаса
 районысо кум школ гыч толыныт .
   образований институтын пашаеҥже-влак кажне курсын
 программыжым палемдыме годым теорийым шымлыме дене пырля
 практикыланат жапым ойыраш тыршат . эрвел уна-влак ончыгече
 Советский районысо Кодам ялыш миен коштыныт . тушто йоча
 садыште " ӱдыр сий " пайремым онченыт , школышто марий йылме ден
 литературым туныктышо З . А .
 Беляеван урокыштыжо лийыныт , вара
 нуным ялысе клуб ӱжын : тыште поэт-фронтовик Василий Рожкинын
 шочмыжлан 80 ий темме лӱмеш сылнымут пайрем эртаралтын .
   теҥгече Башкирий гыч толшо туныктышо-влакым Торъял
 мланде саламлен : нуно Немда кыдалаш школыш да райцентрыш
 миеныт .
   тыгай вашлиймаш , икте-весын опытшым тунеммаш чыла
 шотыштат пайдале , ик ой дене маныт курсыш толшо эрвел марий
 педагог-влак . лекцийлаштат , тысе мастар туныктышо-влакын
 урокыштыштат ме шуко уым , пайдалым пален нална , чыла тидым
 шкенан дене кучылташ тӱҥалына .
         	- 41 -
   финн-угор улына
   Эстон Республикын национальный пайремже
   Эстоний ... чал Балтийский теҥызын ӧндалтышеш лакемше
 мланде . кумдыкшо 45 тӱжем чоло квадратный километр . лопкытшо
 дене тудо Даний , Швейцарий , Голландий деч кугурак .
   Эстон калык шагал еҥангынат , кугезе йылмыжым , тӱвыражым
 арален коден да чот перега . йоча-влак школлаште шочмо йылмышт
 дене тунемыт , республикысе вузлаште эстон йылме кучылталтеш , у
 деч у литератур произведений-влак шочыт , театрлаште спектакль-
 влак ончыкталтыт . эстон йылме финн-угор йылме тӱшкаш пура .
 тыгерак , финн йылме группыш ушнышо пошкудо ( финн , карел , вепс ,
 ижор , водь , лив ) калык-влак дене пырля прибалтийскофинский ,
 але касвел финн манме , йылме тӱшкаш пура . эстон йылме ожно кум
 диалектлан шелалтын . нунын коклаште ойыртем кугу улмаш , садлан
 кӧра 19 курым марте тыште кок литератур йылме лийын . но кодшо
 курымын пелыштыже йӱдвел эстон диалект негызеш ик литератур
 йылме шочын .
   Эстон калыкын тӱвыраже кужу жап кресаньык сын-кунан
 лйын . курымла мучко тудо пеш шагал вашталтын . йот элласе
 феодалвлак дене кучедалмаште эстон кресаньык шке йылмыжым ,
 тӱвыражым да илыш-йӱла ойыртемжым арален коден .
   калык тӱҥ шотышто яллаште илен , тыгодымак ик озанлыкан
 илем-влакат лийыныт .
   кызыт мартеат эстон-влак коклаште пидмаш ( поснак - калык
 тӱран пижергым ) , коверым , покрывалым , кӱпчыкӱмбалым куымаш
 кумдан шарленыт .
   калык прикладной искусствын чапле традицийжым кызытат
 мӧҥгысӧ кидпаша мастар-влакын ушемышт творчески вияҥдат .
 металл , пу ,  ткань гыч келыштарыме ,  тыгак пидме
 ыштыс-кучыш-влак чапланат ...
   Эстон-влак тӱҥ шотышто ложаш гыч ыштыме йӧрварым
 кочкыныт . эн ончыл верым шопо уржа кинде налын . тӱрлӧ ложаш
 дене кешалым , пучымышым ( поснак шож шӱраш да ложаш дене )
 шолтеныт . эстон кресаньык-влак шинцалан колым идалык мучко
 кочкыныт . сырам шолтымо деч кодшо парда гыч ыштыме квасым
 ямдыленыт .
   ожно арнясе кажне кечын лач тиде кечылан келшыше кочкышым
 гына кочкыныт . мутлан , вӱргечын да шуматкечын пучымышым
 шолтеныт , изарнян да рушарнян - ковышта шӱрым , кугарнян -
 пурса шӱрым . кызыт тӱрлӧ кочкыш шарлен гынат , эстом-шамыч
 ожнысо южо ойыртемым арален коденыт .
   ме ужына : эстон калык шке йылмыжым , кугезе йӱлажым сайын
 арален . тыгак культуржымат арален коден веле огыл , умбакыже
 вияҥден шога . эстон писатель-влакын возымышт ятыр йылмыш
 кусаралтын . тӱнясе кумдан палыме опера ден балет
 артист-влаклан Москва , Стокгольм , Париж да тӱнямбалсе моло
 культур рӱдер совым кырат .
   1969 ий годсек , кажне вич ий еда Эстонийыште Муро
 пайрем эртаралтеш . пайремыш национальный костюмым чиен толыт .
 вет эстон калӱк вургем путырак сӧрал , пуйто пӱртӱс тудлан шке
 чияжым , тӱржым пӧлеклен . муро пайрем эн ончыч Тартушто
 эртаралтын . Тарту - университетан тошто ола . Эмайыги эҥер
 серыште верланен . Тарту дене кумдан палыме шуко эстон , руш да
 моло культур деятель-влакын пӱрымашышт кылдалтын .
   Пярну , Вильянди , Роквере тошто годсо эстон ола улыт .
 кажныже шке сынан , икте-весе деч ойыртемалтше . нине ола-влак
 шке сӧраллыкышт дене эртыше жапым шӱлыкын шарныктат .
   кугезе-влак нерген шарнымаш калык коклаште эре илышаш .
 вет , эртышым палыде , ончыко каяш ок лий . вож деч посна патыр
 пушеҥгат кошка , тугак лиеда айдеме денат .
        	- 42 -
   " марий эл - эстоний " ушем
   тиде кечылаште Эстоний эрык кечыжым пайремла . Эстоний ,
 кузе те паледа , финн-угор калык тӱшкаш пура . садлан кӧра ме
 Василий Георгиевич Яналовлан - " марий эл - эстоний "
 обществын вуйлатышыжлан икмыняр йодышым пуышна .
   - тендан обществыда тӱрысшӧ кузе маналтеш ?
   - " марий эл - эстоний " ушем . тудо 1992 ий мартыште ,
 рашемдаш гын , 11 мартыште шочын . ме озанлык , тӱвыра , шанче ,
 спорт , самырык-влакын илышышт шотышто кылым чоткемдаш да
 умбакыжат шуяш тыршена . мемнан пашана финн-угор калык тӱшкаш
 пурышо эстон калыкын кызытсе илышыжым сайрак пален налаш
 полша . каласаш кӱлеш , Эстонийыштат тыгайракак обществе ул ,
 " эстоний - марий эл маналтеш . тудым Яак Прозес вуйлата .
   - те могай-гынат пашам эртареда ?
   - мутат уке . ме план почеш паша-влакым эртарена . Эстоний
 гыч эреак газет , рекламе проспект-влакым , буклет-влакым да
 илышйӱлам тӱрлӧ семын ончыктышо полышым налына . меат шке
 могырна гыч тушко газет , книга-влакым колтен шогена . теве
 кызытат мый тушко марий рушарня школышто тунемше йоча-влаклан
 колташ книга-влакым ямдылем .
   - ?
   - да-да . тушто рушарня школ уло . тӱрлӧ амал дене Марий
 республик гыч Эстонийыш кайыше-влакын йоча-шамычыст марий
 йылмым тунемыт . нунын вожышт тыште , да нуно йочаштлан кугезе
 мландышт дене кылым аралыктен кодынешт .
   обществынан паша цельжым рашемдымем годым тӱрлӧ могырым
 тыршымына нерген ойлышым . икмыняр примерым кондем . ӱмаште ме
 обществына гоч опытым погаш кум делегацийым колтенна . иктыже -
 республикысе предприниматель-влак . аграрник-влакат миен коштыч .
   - а тунемаш ваш-ваш колтымым але студент йӱла ,
 студент-влакын организацийышт дене кылдалтше вес пашам тендан
 обществыда вӱда мо ?
   - тидат мемнан паса . Эстонийыш каяш шонышо-влакын йодын
 возымыштым лончылышо , колтышаш еҥ-влакым ойырышо посна
 комиссийыш пурем .
   теният ме районлаш ушештарен колтенна ыле , могай
 направленийла дене вузлаште тунемаш лиеш . мыланна посна
 вер-влакым ойырат , мемнан йодмо специальность дене . ме тыгай
 специальность-влакым йодына , кудым мемнан вузлаште налаш ок
 лий . мутлан , тӱвыра , музыковедений ( музыкым шымлымаш )
 дене . а специалист-влак мыланна кызыт моткочак кӱлыт .
   - тиде рвезе-влак деке могай-гынат посна тергымаш лиеда мо ?
   - икмыняр тергымаш уло . эн ончычак - марий йылмым палымаш ,
 кокымшо - саде самырык еҥ эрудированный лийшаш , марий калыкын ,
 республикын историйжым , культурыжым палышаш . мутат уке , школым
 пытармыж нерген аттестатшат лийшаш , нимогай кумытан нерген
 кутырманат огыл . кандидат-влак эше собеседованийым эртышаш
 улыт . чылан , кӧм ме колтена , икымше ийжым эстон йылмым гына
 тунемыт , вара специальность дене тунемаш тӱҥалыт .
   - Эстонийыште кызыт мыняр еҥ тунемеш ?
   - кызытсе жаплан 66 .
   - те нунын дене могай-гынат кылым кучеда , ала окса
 шотышто полышым пуэда ?
   - ме Таллиныште тунемше эн уста студентлан стипендийым
 ышташ шонена . пеш кугу огыл гынат , студетлан садак полыш лиеш .
 каласыман , нунын вузлаште оксала туныктат . тунеммылан кредитым
 тӱлыман . тунем пытарымеке , 18 тылзе гыч окса туныктымо
 заведенийлан тӱлымӧ лийшаш .
   - уэш обществе деке пӧртылына . тендан обществыда мыняр
 эҥым уша ?
   - мемнан коллективный да индивидуальный член-влак
 улыт . вес семын манаш гын , мемнан обществышкына посна эҥ-влак
 гына огыл , организачий-влакат пурен кертыт . мутлан , " Кугарня "
 газет мемнан ушемын коллективный членже улеш .
   - мый палем , Эстонийыште пеш шуко тӱрлӧ пайрем-влак ,
 тагасымаш , фестиваль-влак эрталтыт . иктаж-могай фольклор
 группо-влак нине пайремлаш коштыт мо ? мемнан семынат ,
 муро-влакат пеш сай улыт , уло мом ончыкташ ...
   - мыйын шарнымаштем тыгаяк лийеден . калык инструмент-влак
 дене шоктысо фольклор коллективым муынам . Эстонийыш кайышаш
 улыт ыле . шижтарем , шке окса дене . лачак тидыже отказатлаш
 амал лийын . а вет спонсор-влакат лектын кертыт ыле . мӱтлан ,
 районын администрачият полысым пуэн кертеш ыле . нигӧ ыш полшо .
   - Эстонийыш каяш кызыт виза кӱлеш . те полшен кертыда мо ?
   - да , ме кызыт тиде йодышым лончылена .
   - Эстонийын эрык  кечыжлан  пӧлеклалтше  могай
 мероприятий-влакым эртараш шонеда ?
   - тиде пайремыш ме Эстоний гыч уна-влакым ӱжынна . ик уна
 уже толын . тиде пайрем касыш толеш , калык чием дене
 выступатлаш тӱҥалеш .
   - ончыкшым могай-гынат мероприятий-влак эртаралташ тӱҥалыт ?
   - конешне , вашлиймаш-влак , оҥай еҥ-влак дене палыме
 лиймаш . варарак ме выставкым , фотовыставкым ямдылаш шонена .
 тушто эстон калыкын илыш-йӱлаже , тӱвыраже , историйже , кызытсе
 Эстоний , тусо еҥ-влак нерген пален налын кертыда . мый шуко
 гана Эстонийыште лийынам . тушто пешак поро , ваш-ваш келшыше ,
 уста калык ила .
             	- 43 -
   эше ик ...
   конкурс !
   пагалыме " кугарня " пашаеҥ-влак !
   кӱчыкын газетда нерген . " кугарня " газет экспериментатор
 манам гын , йоҥылыш ом лий , шонем . те южгунам тугай лӱддымӧ
 статьям савыктеда , лудат да ӧрат веле . историйыште лийше
 чыным , туткар пагытым да моло исторический фактым раш возыман ,
 те тидымак ыштеда . тидлан тендам мокташ веле кӱлеш .
   " ший оҥгыр " лаштыкдам , газетдам сӧралым ышташ манын ,
 кугурак класслаште тунемше-влаклан ала оҥай , мыскара шӱлышан
 лукым почыда ыле ? М . Шкетанын йылмыжлан эҥертен , туддеч
 примерым налын , страницым сӧрастараш тыршыза . чыла районла гыч
 ӱдыр-рвезе-влак возышт манын , ала иктаж конкурсым увертареда
 ыле ?
                             А . Сапаев ,
                    Сотнур кыдалаш школын туныктышыжо .
           Волжский район .
   Анатолий Александровичын ой-каҥашыжым шотыш налын , 1
 апрель васеш школ илыш дене кылдалтше мыскара конкурсым
 увертарена . тендан школыштыда лийше иктаж оҥай случайым возен
 колтеда гын , сайрак ыле . эн-эн чапле , шинчавӱд йогымеш
 воштылтарыше мыскаралан шергакан авторжым изирак приз вучаш
 тӱҥалеш .
   ида юватыл , кидышкыда перо ден ош кагазым налза веле .
 иктешлымашым 15 апрелыште лекше " кугарняште " ыштена . серышым 8
 апрель марте колташ тыршыза . вараш ида код !
               	- 44 -
   увер чондай
   теҥгече , 3 мартыште , Шернур поселкышто Донорын кечыжым
 эртареныт . районысо Йошкар Ырес обществын председательже В .
 Ивановын мутшо почеш , Шернур кундемыште донор-влак палынак
 шагалемыныт .
   отечествым аралысе-влакын кечышт лӱмеш Медведево
 районысо Пижме каныме рӱдерыште " джентельмен-шоу " лӱман
 таҥасымаш эртен . тыште вич самырык рвезе шке мастарлыкшым
 терген . нуно винегретым ямдыленыт , ӱдыр-влаклан пӧлекым
 ойыркаленыт , да Ӱдырамаш кече дене саламленыт . тыгак ӱскырт
 уныкалан йомакым каласклаш кӱлын . чӱланат тергымашым кӱлеш
 семын эртареныт да шарнымашан пӧлекым налыныт .
   шукерте огыл Провой кундем гыч кандаш еҥ - тӱҥ шотышто
 Звенигово олаште да Чувашотар ялыште илыше-влак -
 Свято-никольский черкын священникше отец Владимир дене пырля
 Арзамас олашке Преподобный Серафим Саровскийын капше
 кийыме верыш миен коштыныт .
   Марий Турек районысо фермер-влакын черетан погынымашышт
 кызытсе кӱлешан йодыш-шамычым решатлымылан пӧлеклалтын ыле .
 тыште кредитым ойырымо шотышто кугу тума тарванен . кредитым
 зона шот дене шеледаш пунчалыныт , вес семынрак каласаш гын ,
 ик верыште илыше фермер группо еда .
   25 февральыште Йошкар-олаште республикысе , оласе ,
 районысо газет ден журнал-влакын редакторышт погыненыт ыле .
 тушто Марий Эл Республикын президентше , правительствыже ,
 Кугыжаныш Погынжо да газет учредитель-влак дек ӱжмашым
 луктыныт . окса шотышто кугу нелылыкыш логалмылан кӧра тений
 икымше март гыч республикыште шуко периодический изданий
 шуэнракын да изирак кугыт дене лекташ тӱҥалын .
   элыштына экономика шотышто положений койын нелемеш .
 тидлан кӧрак калык кучылтмо сатулан да чыла тӱрлӧ услугылан ак
 эре кушкеш . тидыже почто связьын услугыжымат ӧрдыжеш коден
 огыл . мутлан , 20 грамм нелытан марте проста серышым колташ
 калык ден бюджет организаций-влаклан 50 теҥгем тӱлыман , а
 хозрасчетный организаций-влаклан - 70 . Снг-н эллашкыже колташ
 шонет гын , 150 теҥгем луктын пыштыман . а Латвийыш , Литваш ,
 Эстонийыш тылечат шерге - 300 теҥгеш шуеш .
   шошо ага нер йымалнак . тидым шотыш налын , Морко
 районышто пасулашке органический ӱяҥдышым талын шупшыктат .
 тачысе кечылан 179809 тонным лукмо , но але тидат шагал - 54
 процент гына .
               	- 45 -
      марий ешеш мый шочын-кушкым ,
      улам марий . марла ойлем .
      кӱлеш лиеш - чием шымакшым ,
      йӱла почеш согам тойлем .
      ковай ,  ончалын ӱмбакемже ,
      ит шоно :  пайремлан чием .
      марий шӱман чон кумылемжым
      мый курым мучко наҥгаем .
         	- 46 -
   арнян вӱршерже
   Марий Эл тӱняшке окнам руа
   ӱмаште , ноябрь  тылзыште ,  Йошкар-олаште Россий
 Федерацийын йот эл паша министерствыжын представительствыже
 почылто элыштына ик эн куатле да шуко еҥлан палыдыме
 ведомствын Йошкар-олаште шке пӧлкажым почмо , мутат уке ,
 мыланна кугу событий . вара мом ыштат представительствын
 пашаеҥже-влак Марий Элыштына ? тидын нерген журналист
 А . Абдулов представительствын 2-шо категориян пашаеҥже
 Л . Сорокина дене мутланен .
   - учрежденийыштыда мыняр еҥ пашам ышта ?
   - чылаже ныл еҥ . вуйлатышына - Вассанов Анатолий
 Васильевич . тудын алмаштышыже - Долгополов Александр
 Владимирович . эше кок специалист - мый да Нина Алексеевна
 Капитонова .
   - Анатолий Вассанов , мый палем , марий улеш , а молыст ?
   - мыят марий улам . Марий Турекыште шочын-кушкынам .
 марла , рушла да англичанла мутланем . Нина Капитоноват марий
 улеш . тудо Курык марий район гыч . ныл еҥ гыч кумытын марий
 улына .
   - представительствыдан тӱҥ пашаже могай ?
   - мемнан тӱҥ пашана - Марий Эл Республикысе
 предприятий , организаций-влаклан вес элласе фирме-влак дене
 кылым ышташ полшаш . тидлан , йодмо почеш , йот эллысе
 предприятий , фирме-влак нерген информацийым ямдылена .
   тидын деч посна вес элышке каяш ямдылалтше еҥ-влаклан
 заграничный паспортым ямдылена , визым налаш полшена .
   - мутлан , мый Германийыш каяш погынем лийже . ынде мыланем
 визым налаш Москвашке каяш огеш кӱл , атендан деке толаш лиеш ?
   - Германийыш каяш погынеда гын , кызытеш Москвашкак каяс
 логалеш . молан манаш гын , ты элышке каяс шонышо моткоч шукын
 улыт , сандене ты пашам Германийын Москвасе посольствыжо шке
 семынже виктара . а моло элышке визым ме тыште ямдылена . мыйын
 шонымаште , еҥ-влаклан тиде моткоч йӧнан - Москвашке коштын
 оксам , нервым пытарыме ок кӱл .
   - тиде пашам тендан представительствыда оксала але яра
 ышта ?
   - кеч-могай пашаланат тӱлыман .
   - визым оформтлыме паша мыняр шога ?
   - 28 тӱжем теҥге .
   - вес элласе фирме , предприятий-влак дене вашкылым ышташ
 шонышо-влак республикыштына шуко улыт мо ?
   - ятырак манаш ок лий . вет мемнан нерген шукышт эше огыт
 пале . но ме ӱшанена : жап эртымеке , вес эл-влак дене кылым
 ышташ шонышо-влак ешаралташ тӱҥалыт .
   снимкыште : Рф-ын йот эл паша министерствыжын
 представительствыжын пашаеҥже-влак Л . Сорокина ( шинча )
 ден Н . Капитонова .
   Р . Габидуллинын фотожо .
 	 			
         	- 47 -
   марий самырык театр
   " янлык суд "
   иленыт ик чодыраште янлык-влак : Маска Матрена
 Потаповна ( артист Анисья Долгушева ) , Игыже Максий
 Медведев ( Эдуард Александров ) , Мераҥ Сережа Зайцев ( Эрик
 Иванов ) , Пире ( Эльвира Евсеева ) , Рывыж иге Лизук ( Ольга
 Иванова ) , Ур ( Светлана Ягулбаева ) да тулеч молат ... иленыт
 нуно икте-весе дене келшен , ваш-ваш пагален да йӧратен . нунын
 дене рвезе Петя ( Владимир Васильев ) келша , туныкта , полышым
 пуа . но вот чодыраште Шакше айдеме ( Эдуард Чирков ) лектын .
 тудо рывыж иге Лизукын аважым лӱен пуштын , кок шольыжым
 пеленже нумал каен , Шордым ( Елена Лукина ) сусыртен .
   янлык-влакын , эре лӱдын илен , чытышышт кӱрлын , нуно шакше
 айдемым авырен кучат да , судитлымеке , четлыкыш петырен шындат ,
 " айдеме зоопаркым " ыштат ...
   тыге ойлаш лиеш кӱчыкын 28 февральыште Самырык театрын
 эре уым кычалмаште , кажне гана ончышо-влакым туто пашаж дене
 куандара . тиде ганат тыгак лие . залыште калык шыҥ-шыҥ ыле .
 премьерышке ялласе тӱрлӧ школла гыч , марий йылмым тунемше
 оласе ӱдыр ден рвезе-влак толыныт . Шкетан лӱмеш Национальный
 театрын артистше-влакат койыт ыле . нуныжым умылаш лиеш : вет
 шке жапыштыже тиде пьесым нунат модын ончыктеныт , самырык
 коллега-влакын пашаштым порын аклымашат пайдале .
   спектакльыште чыла рольым 1 курсышто  тунемше
 ӱдыр-рвезе-влак модыч , образышке пурасак тыршеныт . чылан гаяк
 шке шотан , оҥай образым чоҥышт . художник-влак изак-шоляк
 Сергей ден Юрий Таныгинмытын пашаштым , очыни , поснак кӱкшын
 аклыман . декораций ден костюм-влак пьесылан келшыше улыт ,
 чоным сымыстарат . Сергей ден Юра чылажымат шке кид дене ,
 манаш лиеш , ыштеныт .
   у сеҥымашым тыланена , таҥ-влак !
                            В . Егоров .
      снимкыште :  спектакль гыч сцена .
              	- 48 -
   Тюз Пӧтъял кундемыште
   кодшо арнян Марий самырык театр Пӧтъял школыш унала
 тольо . самырык артист-влак эн ончыч йоча-шамычым " яндар ден
 шымавий " спектакльым модмышт дене куандарыст . вара Николай
 Колядан " сусыр чон " трагикомедийжым шындышт . ончышо-влак
 тудым воштылын , шӱм вургыж ончышт .
   кастене ял калыклан кугу концертым ончыктышт . репертуарым
 спектакльла гыч ужаш-влак , муро , куштымаш , тӱрлӧ мыскара дене
 темыныт .
   спектакль-влакым да концертым режиссер О . Г . Иркабаев
 ямдылен . декораций ден костюм-влаклан эскизым художник
 Н . Ефарицкая сӱретлен . Самырык театрын толмыжо мыланна пайрем
 гай ыле . нунылан Пӧтъял кундем калык лӱм дене кугу таум ыштем .
                	- 49 -
   кӱчыкын
   Государственный Думын амнистий нерген пунчалжылан кӧра
 октябрьысе туткарын участникше-влакым " лефортово " тюрьма гыч
 лукмашым Россий пресидент ден правительстве ваштареш
 виктаралтше икымше ошкыл семын аклыман , очыни . вет шукерте
 гына огыл сайлыме депутатна-влак паша ыштыме кок тылзе
 жапыштышт пашадарышт да привелегийышт деч посна амнистий
 нерген кылдалтше документымак веле кӱктен шуктен .
   амнистий дене кылдалтше тумаланак кӧра Российын
 Генеральный прокуроржо А . Казанник отставкыш каен . тиде
 пашам шукташ А . Ильюшенком шогалтыме .
   ӱчашен-ӱчашенак , Государственный Думын депутатше-влак
 шкеныштын тылзаш пашадарыштым федеральный министрын " изи "
 оклад кугытшо нарымак ышташ кӧнышт . а 1 февраль гыч тудыжо 600
 тӱжем теҥгемат эртыс . тылеч посна кажне депутатлан машина ден
 пачер ойыралтыт . а тӱрлӧ льгот нерген ойлыманат огыл .
   татар-влакын Курултайышт Россий Федераций ден
 Татарстан коклаште шукерте огыл гына шочшо Договорым кок ий
 ончыч март тылзын эртарыме референдумын лектышыжлан торешла
 шогышо документ семын аклен . национал-влакын шонымышт почеш ,
 Договореш кидпыштымаш Татарстаным кугыжаныш суверенитет деч
 посна коден .
           	- 50 -
   Морко гыч увер
   парыш толеш , пайдажат лиеш
   ялыште илыше кажне еш могай-гынат суртвольыкым ,
 сурткайыкым онча . тудым теле гоч ончен лукташ корма шуко
 кӱлеш . тунам я пошкудо ялыш налашат кает , я шке кундемыштетак
 муат , я колхоз правленийыш полышым йодаш ошкылат . вет пале :
 суртышто ончымо вольыкым сайын пукшет гын веле , тудо кугу
 лектышым пуа . а лектыш сай лийже манын , роскотат изи огыл .
 туге гынат еҥ-влак вуйым огыт саке , тӱрлӧ йӧным муын , нелылык
 гыч лекташ тыршат . тенийысе саман шуко туткарым ыштен гынат ,
 районыштына вольык изишлан ешаралтын манын , шукерте огыл
 " морко мланде " газет возен ыле . тидыже , очыни , ынде шке
 суртышто веле огыл , а школыштат сӧснам , тунам ончымылан кӧра
 лийын .
   туныктышо-влакын пашашт лыҥак гынат , ынде нунат вольыкым
 кертмышт семын ончат . мемнан Кокласола школыштынат ферме уло .
 тушто сӧснам ончат . нуным пукшаш , фермым эрыкташ черет дене
 коштыт . а ава сӧснан игым ыштымекыже , туныктышо-влак
 мӧҥгышткышт сӧснаигым оксам тӱлен налын кертыт . тыге школланат
 парыш толеш , шке сурткӧргыштат полыш лиеш .
         	- 51 -
   школ радио кутыра ...
   шукерте огыл Кокласола кыдалаш школышто руш баснописец
 И . А . Крылов нерген радиопередаче лие . тудым руш йылмым да
 литературым туныктышо Эльвира Михайловна Андреева ямдылен
 да шкак вӱден .
   Эльвира Михайловна шкенжын оййогыныштыжо чапланыше
 баснописец Иван Андреевич  Крыловын  илыш-корныжо ,
 творчествыж нерген каласкалыш . икмыняр басньыжым лудын
 ончыктыш .
   весымат палемдыш : руш баснописецын творчествыжым шымлен ,
 марий поэт Г . Микай басньым возаш тунемын .
   ончыкыжымат Кокласола   школышто   тыгай
 радиопередаче-влакым ямдылаш  шонымаш  уло .  тидыже
 тунемше-влаклан поэт ден писатель , артист ден композитор ,
 тыгак моло творческий пашаеҥ нергенат утларак пален налаш
 йӧным ышта .
            	- 52 -
   сылнылык тӱняште
   кодшо рушарнян ,  27 февральыште ,  эстраде мурым
 йӧратыше-влак эше ик группо дене лишкырак палыме лийыч . ты
 гана Йошкар-олаште искусство фестивальын унаже семын Моско
 оласе кумдан палыме " любе " эстраде группо шке концертше дене
 куандарыс . чын ойлыш Я . Эшпай лӱмеш Марий кугыжаныш
 филармонийын директоржо Р . Л .
 Яшметова : кажне концертыште калык
 шыҥ-шыҥ ыле . " любе " группын мурыжо-влакым йӧратыше-шамычат
 Йошкар-оласте шагалынжак огытыл улмаш : молан манаш гын ,
 залыште шинчаш веле огыл , а шогашат вер уке гаяк ыле .
 иктешлен , иктым каласаш лиеш : Марий филармоний республикысе
 калык ынже йокроклане манын , кертмыж семын чылажымат ышташ
 тырша . а кунам мемнан кундемыш пӱтынь Россий мучко чапланыше
 ансамбль ден группо-влак толын лектыт , тунамже , мутат уке ,
 пайрем кумыл утларак нӧлталтеш .
   снимкыште : сценыште " любе " группо .
   А . Щербаковын фотожо .
             	- 53 -
   криминал увер
   Козьмодемьянск . толышо-влак нимо да нигӧ дечат огыт лӱд .
 пытартыш жапыште лийше преступлений-влак нерген лач тыге ойлаш
 келша . 24 февральыште палыдыме кум преступник 8 март уремысе
 156 номеран пӧртын ик пачерышкыже виеш пурен да озаже Б-ым
 нимогай амал деч посна кыраш тӱҥалын . вара тудын паспортшым да
 145 тӱжем теҥге оксажым нумал каеныт . милций пашаеҥ-влак кок
 преступникшым вашке муыныт . еҥ погылан кидын ондак
 судитлалтше , йӱшӧ , 20 ияш С . ден кочывӱд дене аҥыргыше ,
 пашадыме ӱдырамаш Б . нӧлталыныт . кумшо преступник рашемдалтеш .
   Курык марий район . 26 февральыште пашам ыштыде коштшо
 К . ден йолташыжым ( милиций пашаеҥ-влак кӧ ӱлмыжым рашемдат )
 " кочывӱдым " подылмышт шуын колтен . куш пураш , мом ышташ ? вет
 кӱсеныште шийвундо - йывылдик . шуко шоныде , " шанс " Тоо-н
 Озеркаште верланыше кевытышкыже кечывал кечынак пуреныт да 28
 кленча аракам ( чылаже 82 тӱжем теҥгеш шуеш ) шолыштыныт .
 преступник-влаклан закон ончылно мутым кучашышт логалеш .
   февраль тӱҥалтышыште Цермышалыште , " еласовское " тӱшка
 паян озанлыкыште ороллан ыштыше Д-н . пӧртыштыжӧ , Моско
 областьысе Веригино ялыште илыше 18 ияш М . визымше классыште
 тунемше пӧръеҥ йочам ӱдырамаш олмеш виеш кучылтын .
   Звенигово . 24 февральыште , иктаж 15 шагатлан , Ленин
 уремысе 49 номеран пӧртын туврашыштыже 1965 ийыште шочшо
 Г . -ат тыгаяк преступленийым ыштен . ты ганат жертвышке визымше
 классыште тунемше рвезе логалын .
   шучко пашам ыштымыштлан шакше преступник-влаклан закон
 ончылно мутым кучашышт верештеш .
   Медведево район . 23 февраль кастене йӱшӧ , пашам ыштыде
 коштшо 17 ияш нолнер-влак
 Р . А . ден Р . В . райценрысе Чехов
 уремыште , 15 номеран пӧртын ик пачерыштыже , пайремым шке
 семынышт эртареныт . нуно шымше класслаште тунемше П . -ам
 виешленыт . уголовный делам тарватыме .
   Морко район . 24 февральыште Зеленогорскышто илыше кумло
 ияш Д . шке мӧҥгыштыжӧ ( Больничный урем , 12 ҥ пӧрт )
 регистрироватлыме пычал дене шкеж гаяк Ф . -ым оҥышкыжо лӱен
 пуштын . амалже - сырен кудалтеныт . Д . -ым арестоватлыме ,
 шымлымаш эртаралтеш .
   Волжск . 26 февральыште ,  куд  шагат  эрдене ,
 " марагрострой " объединенийысе Пмк-ште механиклан ыштыше
 К . -ын пачерыштыже ( Дружба урем , 3 ҥ пӧрт , 74 пачер ) тул
 ылыжын . следственно-оперативный группо , толын шумекыже ,
 пачерыште озан колышо капшым муын ( йолжо кылдыме улмаш ,
 шӱйыштыжӧ - пиктыме пале , капыштыже кӱзӧ дене ыштыме кок
 сусыр ) . тиде факт почеш шымлымаш эртаралтеш . преступникым
 кычалыт .
   Мвд-н с сводкыж почес .
             	- 54 -
   серыш , серыш , серыш ...
   " полшен "
   икана ремонтно-технический  предприятийын  самырык
 инженерже , уста рационализатор Гриша Семенов автобусышто лу
 тӱжем теҥге оксажым йомдарен . тудын волышо кумылжым нӧлталаш
 манын , йолташыже-влак оксам поген пуаш шонен пыштеныт . механик
 Теркупшин Иван , яндар кагаз лаштыкым налын , еҥ-влакын
 фамилийыштым серен , нунын деч 200 теҥге дене оксам погыш .
 пытартышлан управляющий Хамил Сабитыч деке пурыш .
   -мый тендан фамилийдам удыралам , - мане механик . - а те
 мыланем 200 теҥгем пуэда . - вара оксам молан погымыж нерген
 вуйлатышылан радам дене умылтарен пуыш .
   - вот тиде коллектив , - куанен шыргыжал , каласыш
 управляющий да кидшым кӱсенышкыже шурале . - икоян еш дене
 нигунам , нигушто от йом . тыгак лийман . - но мӧҥгеш кӱсенже гыч
 яра кидшым веле лукто . вара окнашке ончалын каласыш :
   - вот мо , Иван Филимонович . мый тыге шонем : еҥ-влак деч
 оксам погаш шотлан ок тол . Григорий Ильич ала тидым
 мыскылымашлан шотла .
   - те , очыни , чыным ойледа , - каласыш механик . - но еҥ
 ойгыш логалын гын , полшаш кӱлеш . вет тудо илышыште первый гана
 оксам йомдарен .
   - те тыге шонеда ? - кидшым лупшалын , мане начальникет . - а
 ну-ка , мый декем инженер Самосадкиным ӱжса !
   механик инженерым ӱжын кондыш .
   - колыштса-ян , Самосадкин , тендан дене Григорий Ильичын
 рацпредложенийже пӧрдалеш , - мане управляющий .
   - тудо але марте огешат пӧрдал ыле , - ылыж кайыш инженер .
 - мый тыланда мыняр гана ончыктенам , а те эре чыталташ йодында .
   - ит когарге , - мане начальник . - тунам эше жапше шуын
 огыл ыле а ынде лацеш толеш . теве тиде рацпредложенийым налын ,
 эрла министерствышке шикшалт . приниматлыкташ тырше . усек ?
   ик тылзе эртымек , управляющий шкеж деке механикым
 ӱжыктышат , ойла :
   - мыйын лӱм дене инженер Цеменовым саламлыза ! тудын
 рацпредложенижым сайлан шотлымо . эше каласе : тудлан пӧлек
 шотеш лач лу тӱжем теҥге оксам пуэна .
                                В . Афанасьев .
      Параньга район ,
      Усола .
           	- 55 -
   куандарыше концерт
   Кугунур ялыште концерт лийшаш нерген увер шарлымек ,
 калык пеш куаныш . вет пытартыш гана тыште кунам концертым
 онченыт , очӱни , шукыҥжо монденыт . клубыш калык эркын погынаш
 гына тӱҥале , Марий радион пашаеҥже В . Кольцов толынат лекте .
 кугурак ийготан-влак дене икмыняр жап мутланымеке , самырык
 тукым декат ойым вашталташ лишеме . ме шкенан йокрок илышна
 нерген нимом шылтыде каласкален пуышна . тиде жапыштак лудаш
 йӧратыше-влак сцене воктен тӱрлӧ марла книгам налын кертыт ыле .
   сценыште " кугарня " газетын пашаеҥышт , тыгак " ямде лий "
 газетын редакторжо В . Крылов ден радио пашаеҥ В . Кольцов
 калыклан моткоч келшышт . чылажымат ужаш лийын : мыскара , муро ,
 тӱрлӧ марий сем-влак . Анфиса Чикаева-эманован " ломбо " мурыжо
 калыкын чонешыжак логале .
   но чаманен каласаш логалеш , вет те чыланат марла возеда ,
 марий мурым муреда , а молан вара марий вургемым огыда чий ?
 туге гынат моткоч кугу таум каласыме шуеш .
   " кугарня " пашаеҥ-влак , тендан деке эше ик йодмаш лиеш :
 ида мондо мемнам , яллашке чӱчкыдынрак лектын коштса . мемнан
 декат пагален ӱжына . куандарыза калыкым у муро да сем-влак
 дене .
   пашада ушнен шогыжо !
                              Т . Савельева .
      Советский р-н ,  Кугунур ял .
         	- 56 -
   увер-вувер
   эх , киеда вет возгален манеш-манешым
   тыге тӱҥалмемлан вуеш ида нал . " осал деч сакленак шого "
 ( " кугарня , 2-шо ҥ ) материалым лудын , тыгай шонымаш шочо . ты
 марте тыланда серышым возашат шонен омыл ыле да ,
 Ю . Артамоновын " чодыра юзо " повестьше кумылем тарватыш ,
 вашмутым пуаш кумылаҥым . " чодыра юзым " лудымат , " ну ,
 Артамонов йолташ ! ну , редакций пасаеҥ-влак ! куандарышда ! "
 манме шуо . авторын фантазийжылан , сайын да сӧралын шонен
 моштымыжлан куанен ӧраш веле кодеш . лийын ма , уке ма , но
 чонлан каньысырын чучеш , ынем ӱшане . тиде серымыда ик жап тӱҥ
 редактор уке пагыт годым возгалымыдам шарныктыш . шарнеда дыр ?
 тунамат , лудын лектымат , чонлан шокшын чучо да логар аҥыш кочо
 комыля толын шинче . пуйто редакций пашаеҥ-влак ӱмбакем лавыран
 да шокшо вӱдым оптальыч . " йӧра , шкендам огыда пагале гын , меже ,
 лудшыда-влак , мо дене титакан улына " , шоналтышым . тыгай " паша "
 шотышто ожно кувавам " вожылмаш " манеш ыле .
   мый ом пале , кӧ тугай Ю . Косатан . но возымыжым шергалын ,
 тугела чучеш : Юра ынде ,  вуйгоҥгыра-влакым поген-поген
 ( " кугарня " , 34-ше ҥ ) , йӧршын уш
 гыч тарванен . такшым авторым
 умылаш лиеш . кызытсе жапыште " чернуха " манмет илаш сайынак
 полша . йодмо шуеш : мемнамат вара уш гыч тарватынеда мо ? уло
 коклаште сайын возымыжат . мутлан ,
 " Марина - мужаҥче " ( " кугарня " , 36-шо ҥ ) . куанаш веле
 кодеш - марий кокластат уста еҥ уло .  чынжымак , оҥай материал .
   такшым , тӱҥ йодышем редакций пасаеҥ-влаклан пуынем ыле :
 " можыч , сита " чернуха " манметым возгален орланаш ? " мый умылем ,
 " кризис жанра " манметат лиеда . очыни , шукыж годым у ий
 тӱҥалтышыште . увер-влакат шагал толыт , ешартышлан , пайрем
 почеш пайрем . вуят яндар огыл , а мом-гынат возаш кӱлеш .
   ӧпке мутым шуко возышым гын , вуеш ида нал .
   мемнамат , лудшо-влакым , пагалаш кӱлеш , шонем . ме .
 мӱндырнӧ илыше-влак , тендан деч у деч у уверым вучена , а те ,
 марий манмыла , манеш-манешым возгален киеда .
   такшым , возымыдат икте весе деч сай , ойыртемалтыт . налаш
 теве " колымаш дене вашлиймашымак " . лудшо-еҥ умылыжо манын ,
 кусарыше шуко тыршен , сайын да куштылгын келыштарыме , лудашат
 оҥай . мый шкеже кокыншо страницым тӱҥалтыш гыч мучаш марте лудам .
  мӱндыр кундем гыч толшо уна-шамыч деч интервьюат оҥай .
 мутлан , финн студент-влак нергенак
 ( " кугарня " , 45-ше ҥ ) . оҥайын
 возымо . пеш чот кӱлыт этнографический сынан материал-влак . эстон ,
  финн , вепс , мордва да моло родо-тукым калык-влак шотышто
 материалым ышташ гын , пайдале лиеш ыле , очыни .
   ик могырым ме шкежат , лудсо-шамыч , газетышкына сай уверым
 возгален шогаш тӱҥалына гын , тудын тӱсшӧ вашталтеш ыле . тольык
 возашыжат усталык манмет кӱлеш . а тудыжым юмо кӧлан пуен ,
 кӧлан - уке . санденак Ю . Косотан йолташын мутшым шарналтемат ,
 эрдене кынелын , эн ондак тыге пелештем : поро Кугу юмо ,
 манеш-манеш деч сакленак шого .
   тыгерак почкалтара Пошкытр вел Соказа марий О . Янсубин
        	- 57 -
   сай возымылан - газетыште вер
   18 февральын " кугарня " газетыште " муро мыскарам ойлаш ? "
 рубрике пелен " южгунам шонем " вуймут дене самодеятельный автор
 Николай Ивановын сӱрет дене сӧрастаралтше , кӱчык мыскара
 корнылаже савыкталтыныт ыле . теве ынде тиде пасаланна верчынак
 ӧпке-сапкам колаш перна . мыскара сӱретыште " ну , молан тый
 вараш кодынат ? " муро шомак келыштаралтын . тидланже " шочмо
 вер " ансамбльын вуйлатышыже Валерий Семенов изишак нелеш
 налын . садлан пагален ойлена : " Валера да " шочмо вер "
 ансамбльын уцастникше-влак , вуеш ида нал " .
   марий искусствышто музыкальный пародий жанр але уке дене
 иктак . ала мыскарам ышташыжак вожылына ?
   " южгунам шонем ... "  мыскара  корнылан  авторжо ,
 самодеятельный композитор , мурызо Николай Ивановын тыге
 мастарын мутым радамлен моштымыжлан марий сылнымутчо-влак поро
 шомакым каласышт . кажне еҥ , шона гынат , тыге сайын возен огеш
 керт . а сай возымылан газетыште эре вер лийшаш . иктаж
 йоҥылышна лийын гын , Николай Иванов нелеш ок нал , шонена .
   ме тыге кутырен келшышна : " муро мыскарам ойлаш ? "
 рубрикынам конкурсыш савыраш . кӧ марий композитор-влакын муро
 семыштлан эн сӧрал шомакым келыштара , тудо сеҥышыш лектеш .
 могайрак тудо лийшаш ? тидым палашланда " ямде лий " газетын
 редакторжо , поэт Василий Крыловын йӧнештарыме мут корнылажым
 темлена :
   эре мыйын ушыштем ,
   эре мыйын ушыштем
   чевер маке пеледыш .
   маке манмым колытат ,
   ойлат мыйым " наркоман " ,
   кӧжым судыш пуыман ?
   сеҥышыш лекшылан приз шотеш - яндар йӱкан гитара ! ушныза
 конкурсышкына .
   тидын дене мучашлена , сайын кодса манына .
          	- 58 -
   айста уэш вашлийына , чыла-чыла шарналтена " чыла эрта ,
   кеч-можат ломыжыш савырна . шарнымаш гына
 айдеме чонеш курымешлан кодеш " , - манеш калык .
   теве карточкым ончалза-ян ! нунын кокласте шукышт уке
 улыт , а шарнымаш садак ила . кӱчык илышым иленыт ма , кужум -
 шке ӱмырыштым чаплын шуктеныт , илымышт годым шуко-шуко сайым
 ыштен коденыт .
   а илышышт ? кызытат нуно мемнан коклаште улыт . иктышт алят
 пашам ыштат , весышт пенсийыш лектыныт . чылаштымат школышто
 тунемше марий ӱдыр-рвезе-влак порын шарнат , нунылан ӱмыр
 мучкышт тауштен илат : шинчымаш тӱняш первый ошкылым ышташ
 полшымыштлан , вияш илыш корным ончыктымыштлан .
   снимкыште кӧмыт улыт ? Йошкар-ола педучилищын марий
 отделенижым 1956 ийыште тунем пытарыше-влак . ончылно нунын
 туныктышыт шинчат ( пурла тӱрысӧ ӱдыр деч посна ) . шола тӱрыштӧ
 - Николай Николаевич Утробин , мемнам эреак сӱретлаш да
 туныктымо сомыл деч посна художник лияш туныктен . воктенже
 Петр Алексеевич Кашков шинча . марий йылме учебникын
 авторжо . школышто ме тудын книгаж почеш тунемын улына , а
 педучилищыште шочмо йылмым йӧраташ да пойдараш туныктыш .
 нылымше - завучна . ош пинчакан да шинчалыкан пӧръеҥ - Изенкин
 Виталий Ильич , математик . тунам илыш пешакак йӧсӧ ыле .
 шеҥгечын , мӧҥгӧ гыч , полшышо уке . аца-ава трудоднялан
 нимом-нимом налын огытыл , пашкарлан пашам ыштеныт . а мыйын
 ачамжат лийын огыл . 14 теҥге стипендийым ваш марте низаштат
 шукташ ок лий ыле . кызытат шарнем : Ятман ялем гыч пычкемыш
 денак лектамат , Йошкар-олашке коло меҥгым йолын топкем ыле .
 вачӱмбалне - котомка , тушто - кинде , пареҥге , шӧр-торык ...
 тиде - арняш кочкыш . арня эртен кайыш - адакат мӧҥгӧ . тугак
 йолын . Виталий Ильич кузе мемнам чаманен ончыш . тудо шотлаш
 да шукемдаш веле огыл - илашат туныктыш , стипендий ок сите
 гынат , а южышт налынат огытыл , училищым коден каяш ыш кӱштӧ .
 тау ! ӱмырешем ом мондо ! молыштат тыгак шонат дыр .
   тӱсленрак онцалза-ян карточкым ! 18 - 19 ияш ончыкылык
 туныктышо-влак шогат . могай тушто ончыкылык ? кок тылзе гычак
 Марий республикын тӱрлӧ школлаштыже 1 - 4 класслам туныкташ
 тӱҥальыч . мылам гын , Роҥго район ( кызыт Советский ) ,
 Мананмучаш шымияш школышто кокымшо классым пуышт . школ
 директор дене тыге палыме лийым .
 " лӱмет кузе ? " - йодо . " Юрий
 ман да йӧра " , - маньым . " уке ,
 тыге ок лий ! - тӧрлатыш тудо . -
 классыште тыге палыме лият гын , тунемше-влак песак вашке
 вачӱмбакет кӱзен шинчыт " .
   а кызытеш , картычкыште , ме пырля улына . 1956 ий . пытартыш
 гана . шарнен илаш манын , педучилище ваштареш верланыше Икымше
 школ садеш возалтынна . ӱмбалнына - эн чапле вургемна . тунамсе
 жаплан . мыйын гын пинчакемат уке ыле . ик йолташ жаплан пуыш .
 могай ме яндар да ару улына . тӱжвал тӱс денат , кӧргӧ чон
 денат . рвезе-влакым манаш гын , ни тамак пушым , ни арака тамым
 пален онал . ӱдыр-шамычын чылаштын - кужу-кужу ӱплапка .
 кӱчышкыштат , шинчашкыштат , тӱрвышкыштат , нимогай чия логалын
 огыл . шӱм-чоныштышт первый йӧратымаш ылыжын . но тиде сылне
 шижмашым луктын ончыктен огытыл - тунемашак тыршеныт ...
   ой , шарнымаш , шарнымаш ... могай тый ӱчызӧ улат улмаш .
 туныктышо-влакын лӱмыштым веле мо , пырля тунемме йолташымат
 мондыктет ... кушто улыда ? йӱкдам пуыза !
   тиде картычкысе гаяк айста эше ик гана вашлийына , уэш
 тыгак возалтына да чыла-чыла шарналтена : кӧ кузе илен ? кунар
 шочшан да уныкан лийын ? шке ӱмырыштыжӧ мом сайым ыштен шуктен
 да мо ӧрдыжеш кодын ? вара шарнымаш книгам возена . мыланна
 тидым ышташ " кугарня " газетын журналистше-влак полшат шонем .
   тек тиде вашлиймаш шӧртньӧ гаяк лиеш . акше дене .
   картычкыште ала-могай амаллан кӧра чыланжак лектын
 огытыл . теве кӧ уке : Генадий Каравайцев , Елена Сидорова ,
 Зина Романова , Рая Васильева , Зина Крылова , Юлия
 Мальцева , Василий Коротков , Валя Кузнецова , Илья
 мамаев ... молыштым адакат ом шарне .
   картычкыште кӧ шкенжым да йолташыжым пала -
 чылалан-чылалан увертараш йодам : вашлиймаш 1994 ий 2 июльышто
 10 шагатлан Йошкар-оласе педучилищыште лиеш . кӧ толын ок керт
 - тек икшывышт толыт , ача-авашт олмеш картычкеш возалташ
 шогалыт , яра вер ынже код . шонымыдам да кумылдам вошт почын
 колтен , тыгай адрес дене возен колтыза ... .
                                  Ю . Артамонов .
          	- 59 -
   илет-шӱлет , марий ял ?
   кызыт нигӧлан да нимолан ӱшанаш ок лий
   мемнан ты вашмутланымаш - ял калыкын тачысе чон йӧсыжӧ ,
 эрласе азапше нерген . кушко ме ынде каена ? мо лиеш мемнан дене
 ик ий гыч , кок ий гыч ? властьым кучен илыше вуйлатыше-влак
 тутыш ойлат : " элыштына каен шогышо процессым ынде мӧҥгеш
 савыралаш ок лий ... " могай вара тиде процессше ? мом ончыкта
 " мӧҥгеш савыралаш ок лий " манмыже ? тидын да ялысе илыш нерген
 шкенан корреспондентна Куженер районысо " знамя " колхозын
 председательже К . В . Захаров дене мутлана .
   - Константин Владимирович , калыкыште ятыр колаш логалеш :
 ожнырак сайын илыме . чыла ситен , акат шулдырак ыле . тенийысе
 саман , чынжымак , ял калыклан пеш шуко нелылыкым конден . молан
 тиде тыге лийын , кузе шонеда ?
   - мутат уке , ончыч , " коммӱнизм " годым , сайынрак илыме . а
 мо шот дене ме удан илышаш улына ? Ельцин кум ий ончычак
 Российысе калыклан чапле илышым сӧрен да тыге манын ыле : "
 акым эшеат кугемдат гын , товатат , мый рельс ӱмбак возам " . но
 илыш кажне кечын нелырак лиеш . эше пырт чытыза , маныт мыланна .
 мыняр жап лиеш вара чытен илашыже ?
   пытартыш кок ий жапыште реформым эртарен шогышо тӱҥ еҥже
 Егор Гайдар лийын . ак шотышто тыгай кугу умылыдымашым
 шочыктен , ынде нимом ышташ ӧрын да паша гыч лектын каен . йӧра
 эше каен . молан кайымыжым теве кузе умылтара : " правительствын
 шуко пунчалже дене мый ом келше " . элыште тудын политический
 рольжо утыр иземеш . чынак , Егор Гайдарын ыштыме " выбор
 России " блок 12 декабрьыште эртыше сайлымаш годым сеҥышыш
 лектын кертын огыл . молан сеҥен огыл ?
 шкеже тыге манеш : " кызыт
 мартеат виян социальный класс шочын огыл ( виян социальный
 классшылан тудо буржуазийым шотла ) , тудо реформо курсым сайын
 поддерживатлен кертеш ыле . шуко калыкше ( 20 - 25 процентше )
 сайын илаш тӱҥалын , тугеже реформын йӧнжым кучылт моштен . но
 тиде 20 - 25 процент калыкшат сознательный реформатор касакын
 политический эҥертышыже лийын шуын огыл " .
   " реформын " тӱҥ задачыже - у классым - буржуазий классым
 ышташ ? но кузе ышташыже ? приватизаций ,
 спекуляций вияҥ шогымо ,
 тыглай калыкын пеш писын йорлешт толмыж кӱшеш мо ? але
 государственный погым кушко лийын , тушко шалатыл шогымо дене ?
 шоналтыза теве : 40-ше ийла тӱҥалтыште , Кугу Отечественный
 сар каен шоген гынат , мемнан элын эн шуко шӧртньыжо лийын .
 1984 ийыште шӧртньӧ шапаш ятыр тонн дене шотлалтын . ынде кушко
 чыла каен пытен ? государствын парымже эре кушкеш . Россий
 кызыт западлан шулдо сырьем шупшыктен шӧгышо элыш савырнен .
 тыгай кугу поянлыкым шкенан чот вияҥше промышленность дене
 кузе шот дене кучылт шогаш огыл ыле ? ! тугеже сырьем Западыш
 колтен шогымо дене кӧ-гынат пеш кугу парышым налеш .
   элын промышленностьшо шаланен шуын , манаш лиеш . завод ден
 фабрик-влак шогалыныт . южыжо пашам ышта гынат , пел куат дене
 веле .
   - а могайрак сӱрет кызыт ялыште ? мутлан , тендан
 озанлыкыштак .
   - моткоч чот йӧсӧ кызыт ял калыклан . колхоз ден
 совхозласте илыш шогалын , манаш лиеш : горючий , шапаш ужаш уке ,
 шошо агам кузе эртарен колташ - огына пале . минеральный
 ӱяҥдысат уке . колхоз-влак сентябрь-октябрь годсек пасадарым
 огыт нал . вольык шагалемеш . кодшо ийын шӧрым , шылым эл мучко
 25 - 27 процентлан шагал ыстен налме .
   - Константин Владимирович , тендан шонымаште , молан вара
 тыге нелын ила ял ?
   - тӱҥ амалже теве могай : ял озанлык продукцийлан ак пеш
 шулдо . а продукцийым ыштен налаш кучылтмо энергий , горючий ,
 моло ресурс моркоч шерге . кок ий жапыште шӧрлан закуп ак 69
 пачаш кугемын , ушкал шыллан - 55 пачаш , сурт кайыклан - 180
 пацаш . кокла шот дене онцалаш гын , чыла ял озанлык продукций
 80 пачаш шергештын .
   тыгодымак промышленность , шке монопольный положенийым
 кучылтын , дизельный топливылан акым 793 пачаш кугемден ,
 бензинлан - 574 , азотный ӱяҥдышлан - 291 , автомобильлан
 270 - 430 пачаш , Мтз-52 тракторлан - 250 , шурно погышо
 комбайнлан - 450 пачаш . чумыр налаш гын , промышленный сату 350
 пачаш шергештын .
   чыла тидлан верч кызыт колхоз ден совхоз-влак йӧршеш
 шаланен шуыныт . ссудым налмылан кӧра банкыште мемнан парым
 утыр кушкеш . ссудылан пеш кугу процентым кӱрыт . май марте
 районысо пел озанлыкшын парымже тунарыш шуэш , тудо чумыр тӱҥ
 фондын акшымат вонча . но эн чот лӱдыкшыжӧ теве мо : кызыт
 производствым уэмден шогаш , у техникым налаш нимогай йӧн уке .
 техника утыр шолдырга . капитальный строительство ок кай , тӱҥ
 средства ок уэмдалт . оралте тоштем шога . пасуласке
 органический ӱяҥдышым шагал шупшыкташ тӱҥалме . минеральный
 ӱяҥдышым налаш шерге , садлан тудым ситышын кучылтмаш уке . кум-
 ныл ий ончыч ик гектар мландыш 150 - 200 килограмм минеральный
 ӱяҥдышым шавыме гын ( а Германийыште , Голландийыште 700 - 1000
 килограмм дене луктыт ) , кодшо ийыште улыжат 59 клограмм дене
 логалын . тений тынарыжат шавен огына керт . тугеже чапле шурно
 нерген шоныманат огыл . кок ий запыште ял озанлык 20 ийлан
 мӧҥгеш чакнен . тидым вараже поктен шуаш манаш веле .
   - реформо верч шогышо южо еҥже мемнам ӱшандараш тӧча : 1913
 ийыште Россий поян ыле , манеш . тунам шурно лектышат 6 - 7
 центнер гына лийын . иктат шужен шинчен огыл ...
   но вет тунам олаштыже 8 - 12 процент калык гына илен . а
 кызыт , мӧҥгешла , ялыште тынар калык веле кодын . шурно лектыс
 кызыт 6 - 7 центнерыш вола гын , илен лекташ ок лий , мландылан
 нимогай частный собственностят ок полшо .
   ӱмаште правительстве валюта дене Москолан Голландий гыч
 сырым , Прибалтика гыч шылым , колбасам , Польшо гыч пареҥгым ,
 Китай гыч сакырым наледен . тыгодымак шке продукцийым нигуш
 чыкаш ӧрын илена . лӱмынак тыге ыштеныт : шке элысе ял озанлык
 продукцийлан акым волташ маныҥ .
   - олаште веле огыл , ялыштат приватизаций шыҥдаралт толеш .
 мом тудо пуа ? мо дене тудыжо пайдалырак ?
   -кок ий жапыште каен шӧгышо приватизаций кӧлан сайым
 ыштен , кӧлан гын удам . шыл комбинат , ӱй завод-шамыч ынде
 акционер обществе лийыныт . шылым , шӧрым нуно могай ак дене
 шонат , тугай дене налыт . теве Йошкар-оласе шыл комбинат тений
 1 январь гыч чонан нелыт дене ончымаште ик килограмм тӱкан
 шолдыра вольыкым 650 теҥге дене налеш . но тиде эн кӱкшӧ
 упитанностян вольыкым тыге . каҥгарак вольык тиддеч шулдын кая .
 оксам озанлыклан шӱшкылмӧ нелыт почеш ик килограммлан 1000
 теҥгем тӱла . а кевытлашке тудо ушкал шылым 2200 - 2400 теҥге
 дене колта , колбасам - 4500 - 5000 теҥге дене .
 тыге пел парышыже
 шыл комбинатеш кодеш . арам огыл кодшо ийыште тудо миллиард
 теҥге утла парышым налын . 150 - 200 еҥлан тынар . пашадарышт
 мынярыш шуэш , тидым огыт ойло , шкешт деч моло нигӧ ок пале .
 господин Крутько тыгай приватизаций годым ик идалык гыч ынде
 пел республикым шканже налын кертеш дыр . вет предприятийын тӱҥ
 фондшым 1983 ийысе ак дене гына шотлат .
   - колхоз ден совхоз-влак кодшо шыжым эллан пырчым 51 - 70
 теҥге дене ужаленыт . высший сорт ложашым ик килограммжым
 240 - 260 теҥге дене кызыт ял калыклан ужалат . ик сукыр кинде
 кевытыште 200 теҥгемат вончен . Параньгаште гын 270 теҥгеш
 кӱзен каен , маныт . сукыр киндыже 800
 грамм нелытан веле . кушеч вара тыгай акше лектеш ?
   - ончыч акым регулироватлаш Москваштат , республикыштат
 лӱмын Государственный комитет лийын . ынде уке , витне . но
 кунам-гынат акым тергыше , акым ыштыше комитет лиеш , шонем .
   весымат палемдаш уто огыл : озанлык-влакым кызыт пеш кугу
 налог дене йӧсландарат . налогшо могай гына уке . пашадар фонд
 гыч 21,6 процентым пенсий фондыш колтена , 9,63 процентым -
 медицинский страхованийлан , 1 - милицийлан , 2 - калыклан паса
 верым ситарыме фондыш , 1 , 3 - акым регулироватлыме фондыс , 12 -
 подоходный налоглан , 1 , 5 - корным кучылтмылан . тылеч посна
 продукцийым ужалыме деч ешартыш аклан 10 гыч 26 процент марте
 налогым тӱлена . 1 январь гыч эше вес тӱрлӧ налогым шонен
 луктыныт . продукцийым ужалыме деч 3 процент спецналогым налаш
 тӱҥалыныт . пасадар фонд гычак эше 1 процент налогым
 транспортлан налыт . чыла шотлен лукташ гын , пашадар фонд гыч
 чылаже 48 , 53 процент налогым тӱлена , а продукцийым ужалыме
 окса гыч 15 - 30 процентым . ӱмаште продукцийым ужалыме дене 160
 млн . теҥге оксам налме . тышеч пасалан тӱлымӧ фондыш 65 миллион
 теҥге каен , налоглан - 28 млн . теҥге .
   - эртыше ийлан колхозын экономикыжым лончылен лекмек ,
 тыгай йодыш шочеш : элым вуйлатыше-влак кушкен эше
 производствылан тыге тупынь лийыт ?
   - тидым каласаш йӧсӧ , молан манаш гын , тыглай калык нунын
 шонымыштым , ончыклык " планыштым "
 нигузеат пален ок керт . шкешт
 ойлат гына , раш вашмут нигунамат лийын огыл да огешат лий ,
 шонем .
   - ончылно шошо ага вуца . кузе ӱдаш тӱҥалаш шонеда ?
   - тиде кызыт эн неле йодыш . ме нимом ышташ ӧрын улына , а
 кӱшыл властьлан тиде ок кӱл , шке коклаштышт нигузе эше верым
 шеледен огыт шукто . но элыште кризис утыр келгыш кая .
 Гайдарын ойлымыжлан ӱшанаш гын , ял озанлык продукцийым ыштен
 налше-влаклан кодшо ийыште государствын 7 , 6 триллион теҥге
 парымже кодын . бюджет дефицитат лач тынарак .
   - Константин Владимирович , моткоч ӧрыктарыше цифр-влакым
 ойледа . ӱшанымылат ок чуч . туге гынат ончыклыклан ӱшаным огына
 йомдаре , шонем .
   - ӱшан ? кызыт нимоланат ӱшанаш огеш лий ,  кажне
 йолтошкалтышыште кажныже шойыштеш . ӱшан лач шканнак веле :
 тыршен ыстет гын веле , ала-могай лектшыш шуаш лиеш .
   - Константин Владимирович , вашлийын мутланаш жапым
 ойырымыланда тау . пашада ушнен толжо . илышна ончыкыжым ала
 сайрак лиеш , тунам вара вашмутланымашнамат веселаракым ыштена .
   -тау тыландат .
   снимкысте : Куженер  районысо  " знамя "  колхозын
 председательже К . В . Захаров .
             	- 60 -
   пашадар уке . мом ышташ ?
   да , эртыше кечылаште лийше чылаштланат пеш кугу
 тургыжланымашым , эсогыл изи огыл эҥгекым кондыш . шоҥгырак-влак
 дене кутырыма гыч раш пале лие : тыгай йӱштӧ игече мемнан
 кундемыште шукертсек лийын огыл . очыни , тидлан кӧрак калык
 изиш лыпланыме гай лийын улмаш , санденак телылан пеш кӱлынжак
 ямдылалтмат огыл . пӧлемым ырыкташ полшышо прибор-влакым цӱктен
 коден , пожар лийме лӱдыкшат уло ыле . а южо вереже пуч-влак ,
 йӱштым чытен кертде , эксыде пудештылыныт . тыге йӧршеш шокшо
 деч посна шинчашат логалын . олаште кузе-гынат ты йӱштӧ кечылам
 илен эртарышна гын , ялысе калыклан поснак неле ыле . лач тыгай
 йӱштӧ кечылаштак ме Куженер районысо " знамя " озанлыкыш миен
 коштна . ялысе калыкын нелылыкшым ме тыште эше ик гана ужна .
   Руш Шой села воктене комплексыш мийымекына , мемнам
 кумылдымыракын вашлийыч . комплекс начальник В . М . Кожанов
 ончычшо кутырашат тореш лие , но тау озанлык вуйлатыше
 К . В . Захаровлан : тудо
 ончылгочак мийымына нерген телефон дене
 увертарен да Валерий Михайлович деч комплекс , тусо илыш ,
 паша тургым нерген палдараш йодын .
   комплекс оза дене мутланыма гыч пале лие : вольыклан
 пукшаш корма огеш сите . конешне , пукшен ончыян 11200 вуйым . а
 тидыже вет чыла тӱкан шолдыра вольык ! силос кок-кум арнялан
 веле ситышаш , санденак олымым пошкудо озанлык-влак деч налыт .
 фураж йӧршеш уке , тудым Марий Турек районласе озанлыкла гыч
 шупшыктат . Валерий Михайлович тыгай полышлан тау мутым
 ойлыде ыш чыте .
   комплексысе вӱталаште ончен коштмо годым чыла вережат
 эскеренрак тошкышташ тыршышна . молан манаш гын , лампычке-влак
 огыт йӱлӧ , а вашталташ нимо дене - уке . животновод-влак дене
 ты шотышто кутырымо годым воштылынрак , но тунамак тургыжланен ,
 " ынде ме тыште йолшӱм дене чылажымат ышташ тунемынна " манын
 ойлышт .
   мемнан фотографна моткоч шуко " огай " , но тунамак
 тургыжландарысе сюжетым муын ыле . фотопленкыш кеч-мыняр вожаш
 тыршыш гынат , арам : пычкемышлан кӧра чылажат шемын лектын . лач
 ик вӱташте веле теве ты снимкылам ыштен керте .
   икымшыштыже те транспортер лакыште кылмен шичше терыс
 орам , весыштыже вӱтан кӧргӧ могырысо окналам ужыда .
 В . М . Кожанов тыгай сӱретым теве тыгерак умылтарыш :
   -комплексым ыштымылан 20 ий . пырдыжысе кермыч йӱр вӱдеш
 сакыр гай шула , чыла вере шелышталтеш , туврашыш ончалаш гын ,
 кастене сӱдырым ужаш лиеш . ачалаш , олмыкташ веле огыл ,
 тумыстылашат средства уке ...
   йӧсӧ , моткоч йӧсӧ таче ялыште ! но мом ыштет : илаш кӱлеш ,
 пашам ышташ ... ах-да , пашам ыштыме шотышто . Руш Сой села
 воктенысе комплексыште ыштыше-влак кокла гыч Павел Васильевич
 Киселев - эн шоҥго , тудо вольык озанлыкыште 1963 ий гычак
 тырша . " ты жапыште шуко неле-йӧсым ,
 йӱштӧ-шокшым , йӱштӧ-шокшым
 чыташ логалын , - ойлыс тудо . - но ончычсо дене таҥастарымаште
 кыжыт пашам ышташ куштылгырак : ожно чылажат кидвий дене
 ышталтын гын , кызыт механизаций алмаштен . тольык пашадаржым
 жапыштыже огыт пу ... "
   тидымак пеҥгыдемдыш моло пашаҥат . теве ,  мутлан ,
 Г . В . Шубинан ешыже пӱтынек ӱшкыжым ӧрдыктарымаште тырша . а
 пашадарым нуно август гычак налын огытыл . " а кузе илаш ? " -
 йодеш мемнан деч Галина Владимировна . а мом ме вашештен
 кертына ? нимомат ... санденак ты йодышым элым вуйлатыше-влаклан
 кусарена . ала нуно иктаж-мом каласен кертыт ?
   снимкыште : Куженер  районысо  " знамя "  колхозын
 комплексыштыже .
          	- 61 -
   мер-политик илыш
   " перестройка в умах " манмет уке "
   тыге ойла Марий Эл Кугыжаныш Погынын кугыжаныш ден
 наций-влак коклаште кылым кучымо да верысе самоуправлений
 орган-влак дене пашам ыштыме шотышто комиссийжын вуйлатышыже
 Г . В . Максимов .
   Г . В . Максимов 1952 ийыште У Торъял районысо Эҥерымбал
 ялеш шочын . 1977 ийыште М . Горький лӱмеш Марий
 политехнический институтым тунем пытарен . пытартыс кум ий
 жапысте " шонышо " изи предприятийын вуйлатышыжлан ышта . ешан ,
 кок йочазе уло .
   еш , окса ...
   да трукышто
   - Геннадий Васильевич , тендан чылажат ыле : йӧратыме
 паша , машина , кок пачашан пӧрт , еш , окса ... да трукышто
 депутатыш кандидат , варажым депутат да ешартышлан - комиссий
 вуйлатыше . молан кӧра ? кузе те тыгай марте илен шуында ?
   - ӱшанымаш керте . тудак веле . мо айдемын ушыштыжо ,
 чоныштыжо , мо тудлан кӱшыч пуалтын - тудак лиеш . ончалза , мо
 ышталтеш Россий мучко ,  республик кӧргыштӧ ... манына
 демократий , рынке , приватизаций , у илыш , у саман , волгыдо
 ончыклык - тиде чылазат йылмыште , кагазыште , а чын илышыже -
 лунчырген шушо озанлык , коррупций , шолыштмаш , власть верч
 кучедалмаш ... а тыгай годым мый умшашке вӱдым подыл шинчаш мый
 тунемын омыл , утыр ылыжам веле . теве мо керте .
   - ондак , ойлат ыле , экономикым кузе вуйлатеныт : министр
 толын шогалеш окна деке , ончалеш - завод тӱньык гыч шикш
 лектеш - тугеже промышленность шӱла . а таче ?
   - тиде талякан каласыме . оксам кызытат шотлен моштат ,
 тунемынӱт , а " перестройка в умах " манмет уке . молан манаш гын ,
 чылажат куштылгын толеш , пӱжвӱд деч посна . шке шоналте : тый
 журналист улат , пашам от ыште гын , оксам налаш от тӱҥал вет ?
 уке . а правительстве тыланда оксам ынже пу . тунам те ,
 кузе-гынат илен лекташ манын , шонаш , тарванылаш тӱҥалыда . а
 нуно кӱчен , йодын , еҥ мутым колышт илен тунемыныт , а кӱэмалт
 шушо умылымашым вич ийыште вашталташ куштылгыжак огыл .
   - мемнан пашам эскераш лиеш . газет лектын гын , паша
 ышталтеш , уке-уке . а тыштыже кузе ?
   - нигузе . эскерыме шотым ышташ чыла кузежым-можым
 палыман . тидыже куштылгыжак огыл , сандене калык деч шагал мо
 шога .
   - тугеже мо вашталтын ?
   - ты шотышто кугу вашталтышыжак уке . кузе тӧра ондак
 илен , тачат тугакак ила . тудын илышумылымашыже , тиде але вес
 йодыш деке ончалтышыже ондакысе гайракак .
   эрла , я кумышто
   - Кугыжаныш Погынын икымше сессийыштыже депутат
 А . Казимов правительствын кугытшо
 шотышто шомакым лукто ( тудо
 правительстве аппаратым 20 деч шагал огыл процентлан изамдаш
 темлен ) , но сессий тидым шотыш ыш нал .
   - чын , Казимовын шонымашыже ыле ... но президент да
 правительстве член-влак вечын тыгай ой-каҥаш лие : ме таче
 темлыме составым пеҥгыдемдена , а ик жап гыч нуно шке паса
 программышт дене мемнам палдарат . кунам тиде лиеш , могай
 программе дене лектыт - вучена .
   - тугеже шушаш сессийыште ...
   - таце , эрла , кумышто - каласаш неле . чылазат мемнан деч ,
 депутат-влак деч , шога . кунам тачысе депутат корпус погынен ,
 " тетла тыге илаш ок лий " манын каласа , тунам чыла шке
 верышкыже шинчеш .
   - а тачысе депутат корпусын тыге туран каласаш чолгалыкше
 сита мо ?
   - сита , шонем . тидлан вий уло .
   - вет тачысе депутат корпус консерватизм шӱлыш
 децат эрненжак шуын огыл ?
   - кажне тӱшкаште тӱрлӧ шонымаш , ойыртемалтше вий лийшаш .
 тунам веле чын , кӱлешан кӱкшытыш шуаш лиеш да паша воранен
 кая . паша шолшаш , а " купеш " ме
 чылан пурен каен пытена . тыгай
 годым ик шонымашыш шуаш веле огыл ,
 шкендымат вашке йомдараш лиеш .
   - Кугыжаныш Погынын вуйлатышыжым сайлыме годым кӧн верч
 йӱклышда ?
   - Анатолий Анатольевич Смирнов верч .
   - молан ?
   - тудо самырык . садлан .
   - Минаковат шоҥгыжак огылыс .
   - пашаже тыштат огыл . шке жапыштыже тудо " сапым "
 лушкемдаш пуэн . мо нерген ойлем ,
 умыледа , шонем . вӱран октябрь
 деч вара депутат-влакым поктен колтышт . тыге лийшаш ыле мо ?
 уке , конесне . закон уло , тудым пудырташ огес лий . тыйым тынар
 заплан сайленыт гын , калык ӱшаным мучаш марте шукто . а таче
 погынен , эрла шаланен пыташ - вуйлатыше пӱкенышкат шичман огыл
 ыле . мыйым кок ийлан сайленыт гын , пасам кок ияк ыштышаш улам .
 а иктаз тӧралан ом келше манын , пел ий гыч куржын шылшаш омыл .
 мылам тиде вер огеш кӱл . мый , депутат лийдеат , удан огыл
 иленам . но айдемын намыс лийшаш , намыс - сайлышем ончылно ,
 намыс - шке ончылно . тыге огыл мо ?
   " профессий " шумлык
   - Ильф ден Петровын тыгай шомакышт уло : " мы все любим
 советскую власть , но зачем из этого делать профессию ? " тиде
 корным марий койышлан келыштарен савыраш гын , тыгерак йоҥга :
 ме чылан марий калыкым йӧратена , но молан тышеч ышташ
 профессийым ? кузе шонеда , марий илышыште тыгайже уло ?
   - тиде - уло гына огыл , тиде лийшаш . а те тидын нерген
 возышаш улыда . кузе шонеда , молан " марий ушемыс " я вес толкын
 ден партийыш калык погына ? айдеме шкенжым кычалеш . иктыштлан
 чон когаргыштым нигӧлан луктын пышташ , весышт илысыште верым
 огыт му ... шкемын нерген " пеш сай марий улам " манын ынем ойло .
 казне еҥын шке ситыдымашыже , шке экшыкше . но мый
 марий-шамычлан практический полышым ыштен шогымо шотышто ойлем .
   а профессий шумлык ...
   мый тышеч нигунамат профессийым ыштен омыл . чыла тидыже
 мылам тынар чот кӱлеш , шонеда ? изишат ...
   кучем , окса да политике
   - ойлат , тачысе саманыште оксам ышташ куштылго . пуйто тудо
 мланде ӱмбалнак кия , пӱгырнаш гына ит ӧркане .
   - кайышт да ыстен ончышт . окса шанчаш огыл , уремыште ок
 кийылт . кӧ пашам ыштен огыл гын , тудо тыге ойлен кертеш , кӧ
 ыштен - оксан акшым пала . вет тудымат тӱрлӧ семын ышташ лиеш :
 законым пудыртылын да айдеме семын , яндар кид дене .
   - кузе шонеда , власть Российыште таче кӧн кидыште ?
   - + российыште шыде вий озалана . тыште мый президент да
 правительстве шотышто гына ом ойло .
   - реформо манмаште мо ок сите ?
   - тиде неле йодыш . ондак , заводышто , колхозышто ыштыме
 годым , министерстве йӧным ок ыште , эрык шагал маныт ыле . таче
 эрык - утымеш . вара чыла йолам планирований ӱмбак кышкаш
 тӱҥальыч . тудат йомо . ындыжым кӧ мешая , мо ок сите - ӧрмаш
 веле . ала калык плока ? айста тудымат поктен колтена , тек

 вуйлатыше шкетын кодшо . а амалжым тораш кычал кайыман огл ,
 тудо пеленак . шотдымо вуйлатышылан кеч-могай йӧным ыште -
 лектыш огеш лий . командно-бюрократический кышкареш вожым
 колтысо вуйлатышым тачысе саманыште тарванылаш , у семын шонаш
 туныкташ - леҥеж дене бӱдым нумалме дене иктак . вес могырым
 налоговый системе ишыкта да Российысе экономикым йолымбак
 шогалтыме програмыжат уке .
   - те шкендам политик семын ужыда ?
   - уке , политик омыл .
   - а политикым яндар кид дене ышташ лиеш мо ?
   - чыным каласаш гын , ом пале . мый умыленак ом керт , кӧ
 тыгай политик да кӧ тыгай политик огыл , кузе нуным шеледыман ?
 шкезе тыге шонем : ушан-шотан айдеме кеч-кунамат ушан-шотанак
 кодеш да шке лӱмнержым волташ ок пу . кеч мемнан дене тудо
 куцем курыкыс кӱзен шуаш кучылталтше йӧныш савырнен гынат ,
 политик - профессий гай лийшаш .
   кӧ титакан ?
   - 1993 ий июль тылзын тендан дене лийше туткар деч вара
 ( тунам Мвд пасаеҥ-влак Г . Максимовын тупрӱдӧ изилужым
 эмгатеныт - ред . ) мер Каҥаш
 Эл кӧргӧ министр лӱмеш протестым
 колтыш . но тиде тума мо дене пытыш - раш огыл . тӱҥалтышызе ,
 покшелже ыле , а ...
   - а мучаш таче кечынат уке . но , шонем , депутатский
 шымлымаш лийшаш . тидлан ӱшаныме шуэш . теве ӱстембалне
 уголовный делан чарыме шотышто пунчал кия . мом тушто возымо -
 усет кая . мемнан прокуратур тыгай шоям ямдылен кертеш манын
 шоненат омыл .
   ме манына преступность кушкеш , коррупций пошен ... а
 силовой структур улмо годым мафий властный структур деч посна
 илен лектын да вияҥын кертеш мо ? уке ! тугеже нунын кокласте
 кыл уло . вес семынже лийынат ок керт . тугезе чыла тиде
 кӧлан-гынат кӱлеш .
   - тылеч вара суд лийшаш манме гыч шоктыш ...
   - эл кӧргӧ паша министр мылам тыге каласыш :
 титакан-влакым наказатлыме . ала-могай сержантым паша гыч
 луктын колтеныт , молыштлан
 выговорым пуэныт . кӧм , кузе - раш
 увержым таце кечынат ом пале .
 а сержант титакан мо ? мом тудлан
 каласеныт - тудым ыштен . икманаш ,
 мемнан дене чыным кычал муаш
 пеш чот неле , санденак лӱдын , вожыл илышташ тӧчена .
   кӱчыкын
   - марий еҥ курык вуйыш кӱза гын , тӱняжым монда маныт .
 тыгак мо ?
   - тиде айдеме деч шога . мыйым гын , тыгай лӱдыкшӧ ок вучо .
 умылем , тыгай-влак улыт . руш-влак " в семье не без урода " маныт
 вет .
   - Государственный Думын ик депутатше депутатын
 пасадаржым 3 тӱжем доллар ( тидыже 5 миллион теҥге ) кугытым
 ышташ темлен . ала Кугыжаныш погынын депутатше-влак коклаштат
 оксалан кумылан-влак улыт ?
   - мемнан депутат-влак тылзеш эн изи тылзаш пашадарым
 ( таце тудо 14 620 теҥгеш шуэш )
 налаш тӱҥалыт . тиде ик айдемылан
 арня мчкыланат ок сите . шке нергенем ойлаш гын , комиссий
 вуйлатыше семын ик ырымат налаш ом шоно . такшым комиссий
 вуйлатыше-влак кокла гыч оксам иктат налаш ок тӱҥал .
   - мый кольым , эше студент жапыштак те машинам налын
 улыда . кузе тудым налаш ? ала секретшым почыда ыле ?
   - уло кумылын . студент жапыште казне кеҥежым кум тылзе
 дене калымыш коштынам . сессий пытыш - мый пашаште .
 пӧръеҥ-шамыч дене кермыч пӧртым нӧлтенам . нелыжак огыл , 5 - 6
 шагат эрдене кынелат , 10 шагат кастене малаш возат .
   - йӧратымашын ӱмыржӧ кандаше маныт , а тендан мыняре лийын ?
   - мыйын тидлан жапшат лийын огыл . пеласем пединститутым ,
 филологий факультетым , пытарен . шкеже Юрино гыч .
   - марий , руш ?
   - руш , кок эргына уло .
   - шкендам пиалан еҥлан шотледа мо ?
   - неле йодыш . тыгай саманыште пиалан еҥже уло мо ала ?
   - чыла йомдареда гын , йолтас-влак кокла гыч кӧ тендан
 дене пырля кодеш ыле ?
   - ом пале . но тыгай неле саманыште кид-йолдымо да йолагай
 еҥ гына чыла йомдарен кертеш .
   Ю . Русанов мутланен .
                	- 62 -
   кучем курыкышто
   8 февральыште Марий Эл правительстве республикын бюджет
 системыжым ӱмаште шуктымо лектыш ( итог ) нерген пунчалым
 луктын ...
   1993 ийыште республиканский бюджетыш 14 , 1 миллиард утла
 теҥге пурен шуктен огыл .
   Марий Эл правительствын 28 февральыште лекше пунчалже
 дене 1994 ий 1 март гыч Фокино заводын ыштен лукмо чыла тӱрлӧ
 ош аракалан 1690 теҥге акым палемдыме .
   эртысе арнян Марий эл Кугыжаныш Погынын Вуйлатышыже
 А . Смирнов Москошто лийын да Государственный Думын
 постоянный комиссийже-влакын вуйлатышышт , тыгак председательын
 алмаштышыже А . Венгеровский дене вашлийын мутланен .
   Марий Эл Республикын президентше В . Зотин республикысе
 вуз-влакын ректоратыштын да шымлыше организаций-шамычын
 шанчыеҥыштын Йошкар-олаште Марий шымлыше рӱдерым ыштыме
 нерген ой-каҥашыштым сайлан шотлен да ты шотышто
 распоряженийым луктын .
   тӱрлӧ нерген
   25 - 26 февральыште Чуваш Республикын рӱдӧ олаштыже Юл
 ден Урал кундемысе калык-влакын Ассамблейышт эртен . тушто 6
 республик , кум тюрк да кум финн-угор , гыч делегат-влак
 лийыныт . кугу мер ушемын секретариатышкызе кажне калык деч кок
 еҥ пурен . марий-влак кокла
 гыч Мер Каҥаш лӱм дене А . Абдулов
 ден В . Пектеев эртеныт .
 ассамблейын штаб-квартирыже Чебоксар
 олаште верлана . генеральный
 секретарьлан А . Хузангайым сайлыме .
   эше 30 - 40 ий ончыч " пычкемыш йӱдым волгалтарен йӱлышӧ
 Ильичын лампыжлан "  куанен  возышо  марий  поэтна
 электроенергийын таче акшым тунамак пален налеш ыле гын ,
 Немда эҥер воктекшат ок лек ыле , очыни . вет ик киловатт
 электроэнергий тачысе суас-влак 20 теҥгем ( а Чувашийыште 10
 теҥге гына ) шога гын , мемнан дене 40 теҥге деч шулдын налаш
 итат шоно .
   электроэнергий электроэнергий дене , а тыгыде пазар-влакым
 чоҥымо паса вораненак толеш . теве ик жап гыч , верысе
 администрацийлан ӱшанаш гын , Йошкар-ола мучко тыгайже
 лу-лучкышкат погынышаш . икманаш , пазар саманыште йот сатум
 шкенан чыра тул денат ужалкален шогылташ язык огыл .
   шкенан кугыжаныш верч куанышаш уке гын , кеч родо верч
 куанет ... теве кодшо кечылаште республикысе Келшымаш пӧртыштӧ
 Эстон кугыжанышын национальный кечыжым палемдышт . тудым
 " марий эл - эстоний " ушем ( тӱрлӧ ушем-влаклан чынжымак поян
 улына ) эртарен .
             	- 63 -
   лӱмгече
   Йыван Кырлян шочмыжлан - 85 ий
   шошым толшо пайрем
   теве адакат март толын шуо . лишемше шошо шӱлыш дене
 казнын чоным куандарыше тиде жапыште ( тошто стиль дене 3 да у
 дене 16 числасте ) ме ,
 марий-влак , Йыван Кырлян шочмо кечыжым
 палемден  , тудым ыштыше да ,
 " иле шер теммеш ! " манын , пӱрымаш
 кугорныш ужатысе марий ватылан , Яким Матроналан , угыч да
 угыч тау мутым ойлена . кажне еҥлан ава деч серге да лишыл
 нигӧат уке . арам огыл поэт ик эн ныжыл - " муралтем мый
 йывыртен " - почеламутшым аважлан пӧлеклен . " шож мелна гай
 шочмо мӧҥгыштӧ " илыш вийым поген шуктымек , марий рвезе " ош
 вынерла койын кийыше шыже йӱштӧ покшым вач " пеш мӱндыркӧ , у
 пашашке лектын каен , шке творчествыж дене калыкнам чапландарен .
   Йыван Кырля ... тудын нерген пытартыш нылле ий чоло
 жапысте ( 1956 ийыште реабилитироватлыме деч вара ) пеш шуко
 возымо , посна книгамат , шотлен пытарыдыме статья ден
 сарнымашымат савыктыме . чыла тидыже калыкын кугу пагалымашыже
 да йӧратымыж нерген ойла . шке запыштыже пуйто тудо , Йыван
 Кырля , сурт-пече деч посна перныл коштшо икшыве лийын , татар
 ешеш шочын-кушкын манын серкаленыт гын , ынде тиде уста рвезын
 илыш корныжым палыдыме еҥ укеат дыр . мый тыште тудын нерген
 " рвезе " маньым . тыге лӱмдымаште нимогай йоҥылышат уке : марий
 калыкын тале эргыжым 28 ияш улмыж годым поген наҥгаеныт , да
 тудо тукым-влакын шарнымашешышт курым-курымешлан самырык ,
 пелед гына шушо талантан айдеме лийын кодеш .
   ожнырак марий кундем деч ӧрдыжсӧ южо автор " Йыван Кырля
 шке усталыкшым изиш гына ончыктен шуктыш , вара ала-кушан
 йомо " манын серен . таце
 ме кусан да кузе " йоммыжымат " палена .
 но йомын капше гына , а поэзийже , кино искусствышто ыштыме
 пашаже мучашдымын илаш тӱҥалыт .
   ойлыманат огыл , поэт шкенжын илыме саман дене пеш цак
 кылдалт шоген , шке муро семжым тунам озаланыше идеологий дене ,
 компартий ден совет властьын политикышт дене келшышын чоҥен .
 сандене тудын почеламутлаштыже
 " семык кечым шӱктарен " , кугечым
 поп логарлан шочшо тошто кечеманын лӱмден , " шкетын кодшо "
 черкым , юмылан ӱшанымым койдарен воштылын .
  нине да тыгайрак моло корнылаже тачысе умылымаш , кызытсе
 саман шӱлыш деч торлен шогышыла чучыт гынат , тунамсе жапын
 поэзийыш шыҥен кодшо тиде ойыртемже талантын акшым нимынярат
 ок волто . мӧҥгешла , тудо , автор ,
 мыланна утларак лишылын веле
 чучеш . ме ужына : поэт ала-могай юзо але суксо огыл , а мемнан
 гаяк тыглай еҥ лийын , тӱрлӧ йоҥылыш гоч чынлык да мастарлык
 кӱкшытыш нӧлталтын . лач кӱзен шуаш йӧным да жапым гына пуэн
 огытыл .
   Йыван Кырля " илыш чыным возымым " мурпашаште тӱҥлан , эн
 кӱлешанлан шотлен . тиде чын верч лудшо еҥ ончылно мутым кучаш
 эреак ямде лийын . лудшыжлан каласен : " чынжым тушто тый от уж
 гын , луктын ойло шинчамлан " .
   кажне поэт саман да айдеме нерген шке моштымыж семын ,
 шкаланже гына келшышын каласкалаш тырша . но тиде чылаж годым
 шотыш ок налалт , санденак Йыван
 Кырлянат возымыжым " ачалаш " ,
 " уэмдаш " , " тӧрлаташ " тӧчымым
 ужаш перна . мутлан , " ӱдырлан "
 почеламут гыч " кок ий модым мый киношто , кок ий модым
 чарныде " корнылаште кокымшо " модым " шомакым " годымыш "
 савыреныт . але тиде почеламутыштак автор " мый верештым
 кинолентыш , йырвас кайыш лӱмемат " манын возен , но мемнан
 жапыште угыч савыктыме годым " кайыш " олмеш " шарлыш " шомакым
 пуртен шындыме . тыге издатель-влак ( нунын шке шонымышт почеш )
 поэт деч мастаррак улмыштым ончыктеныт . тыгай " тӧрлатымаш "
 моло вереат уло . тидын шотышто теве мом каласыме шуэш : ик-кок
 шомакым вашталтыме дене почеламут южгунам сылныҥрак
 йоҥгалтмыла чучеш гынат , весын теҥгеце серымыжым таце
 ацалкалаш тӧчымым нигузеат пыдал налаш ок лий . тыгай койыш эн
 ончычак авторым пагалыдымым ончыкта ...
   " йолташ семын тыланет мый раш манам : пасалан чот полшен
 шогыжо мурна " , - возен Олык Ипай " Йыван Кырлялан "
 почеламутыштыжо . тидлан 60 ий эртымеке , ме каласен кертына :
 чын мурын шочмо жапше гына уло , тудо калӱк дене пырля эреак
 ила .
            	- 64 -
    З . Ермакова
    Йыван Кырлан пӧртылмыжӧ
    поэма
    йӱк-йӱан олаште ,
    ош поран пасушто .
    кудалам мый ялышке
    шочмо-кушмоверышке .
         Йыван Кырля
    каласе тый , корно , куҥге тарванальыч ?
    кондет мо тый мӧҥгӧ ? мӧҥгеш наҥгает ?
    молан тый тыге кумылем таце нальыч ?
    адак мыйым кушко , молан наҥгает ?
     молан Оно гочын , кумда олык гочын
    ужар Купсолаш йолгорнем шуйдарет ?
    ойлет : " башлиймашым ! " мыняре шӱмым почын
    виян да чолга шарнымаш шулдырет ! ? .
    каем , ӱшаналын , ужар Купсолашке .
    а корно ок чарне . уке вашлиймаш .
    наҥгайыш тыгак пес шукерте тораске
    пасу корно дене Кырлям тунемаш .
    мыняр гана кылдыш олам Купсола ден ,
    Шернурым Озаҥ ден , Моско ден вара ...
    йолгорно , кугорно , южгорно молан гын
    эре наҥгаят лач ... кондат мо вара ?
    - конда кӱртньӧ корно , - манат . - ӱшанас мо ?
    кузе мемнан дек кӱртньӧ корно конда ?
    тыге . лач олашке . мылам инанаш мо ?
    ойлет тый : " Чигашышке , кернак , конда . "
    ӱсан йомын мыйын . чыла тӱрлӧ корным
    шымлем , эскерем , а кокланже вурсем .
    осалым ыш ыште мылам . эре порым ,
    пеш порым гына таче мартен сӧрен .
    садлан ӱшаненак каем мый Чигашыш .
    ты ялым ом пале . ойлат , Такина ,
    Йыван Кырлян поро шӱжарже , ты ялыш
    моткочак вуча , кеч эртат шып ий-влак .
    ойлат , ила тушто , Кугу ты чигашыште
    Йыван Кырля . пӧртылын . корно конден .
    корнем ӱжын мо вара ты вашлиймашке ?
    шым мошто тунам умылемыс шот ден .
    садлан ӱшаненак каем мый Кугу Чигаш велыш ,
    Татьяна Ивановнам пеш колыштнем .
    пес тау , корнем , оет мылам келшыш ,
    каем тый денет мый моткоч ӱшанен .
    Татьяна Ивановна порын вашлие ,
    куаныш пеш мӧҥгӧ вел ныжыл мутлан .
    мылам мут луктас амал сай пешак лие
    лач бюст ӱстембалне шогеныс Кырлян .
    темеш лач кандашле кок ий гыч , а таче
    а таче туддек толынам унала ...
    шинчем ваштареш мый пӱкеныште лацак ,
    Кырля пуйто шып мый денем мутлана .
    чынак мутлана мо ? шинча шып волгалте ?
    чучеш мо мылам лач тыге ? мый ӧрам .
    - Татьяна Ивановна , тыйже колат мо ?
    ала куанем мый тыге чылт арам ?
    -мутлане , мутлане , тылат ом мешае ...
    да эргыж ден коктын кыдежыш каят .
    марийже почешышт шыман гына кайыш .
    Кырля чӱчӱ дене шкет кодым адак .
    кушеч тӱҥалаш шке оемым , ом пале .
    могай гына йодышым ончыч пуаш ?
    лӱм дене ойлаш , чӱчӱ манаш але ?
    могай юзо мутым тудлан лач муаш ?
    ӱжаш унала Купсолаш ты Чигаш гыч ?
    молан унала ? йӧршынлан . курымлан !
    кая мо ту жапыш , ужар купсолашке ?
    кода мо шӱжаржым тышан йӧршынлан ?
    волгенчыла шоныш вашталте да йомо ...
    мый бюст ваштареш чылтак шкетын шинчем .
    кыдеж гыч Татьяна Ивановнан ойым
    вучем да шинчашкыже тӱткын ончем .
    а тудо чылтак мешаяш огеш вашке .
    чынак , ӱшанен , мый шижам , мутемлан .
    марийже ден эргым ӱжаш огеш вашке ,
    да шкеже шога шып чылтак укела .
    вара , умылен мутланен шуктымемым ,
    ӱстелже воктеке шыман лишемеш .
    ӱжеш ӱстел деке шке ешым . пӱкеным
    кум могырым бюст йыр шында да шинчеш .
    тыге шинчена шып . мут йомын йӧршешак .
    лач бюстым гына пеш шымлен ончена .
    - еш ончылно поро мутемже кӱлешак .
    Кырля илышаш курымлан вонченак .
    садланак , Татьяна Ивановна , те вел
    полшен кертыда шонымашнам шукташ .
    Чигашыш кундемын лӱм дене лач телым
    мый тольым тендан деке ойым лукташ .
    чылтак ваштареш огыл шочмо изада ,
    кӱлеш лачак полыш тендан деч , йодам
    мо кодын ушеш , шинча ончылно , садак
    полша мыланна рашемдаш ий коклам .
    Татьяна Ивановна умылыш , аклыш .
    йога мут эҥер шып ташлен , вашкыде ,
    конда Купсолаш , тора йоча жапыш .
    кузе тудо жапым коден ошкедет ?
    Озаҥ олаш корным , вараже Москвашке ,
    киношко . тӱняшке . Йошкар-оланаш .
    ту шем кумло шымшыш ... мут ыш шу мучашке ...
    трук йомо . шыпланыш шӱжар . йӧслана .
    мыят ом керт колышт . шинча вӱдыжга да
    чот шӱмым иша кумло шымше туткар ...
    - лач калык коклаш поро мут ӱдышашак ,
    киношто модшашак мастарын тунар .
    йӧршеш каен йомо . ыш пӧртыл . кеч ятыр
    мый вучышым тудым , моткоч ӱшанен .
    шыпланыш шӱжарже , каналтыш иктапыр
    да бюстым ончале тугай ӱшан ден .
    ом вашкыкте тудым . шарналтыже пыртак .
    а кидсе узам изаж деке шуйна ,
    шып вачыш возеш , шымата , вара йыштак
    шинчам ӱштылеш . мут умбаке шуйна .
    шарналтыш Москвам адак , ватыжым , Ялтым .
    а кидсе конвертым шыман ниялта .
    ик картычкым , Ялтысым , кидышке налын ,
    Кырлям ош костюм ден мылам ончыкта .
    кагазым ронца . кумло шымше гыч серыш ...
    тыгай ок керт лийын ! кузе арален ? !
    кузе ситен вийже тидлан ! ? могай верым
    кычалын да муын шылташ ? ӧрам веле !
    налам кидышкем нарынчалге кагазым .
    кидем чытыра . а шӱмем чот ишен .
    шинчам саланен . ом керт лудын . кагазым
    кучен кынелам да шогем . шып шогем ...
    кия ончылнемже кум серыш кум ий гыч .
    идалык - тошкалтыш коклаштышт . вет ий !
    колет гын , эрта ныллетат . а ик ий гыч
    йоча муэш йолым , толеш туддек вий .
    а моло кагазше мыняре возалтын .
    шӱжар изаж верчын кузе чот шоген !
    шоген йол ӱмбалне , кеч ойго вузалын .
    мо деч вара вийым шып налын шоген ?
    Татьяна Ивановнам йыштак ончалын ,
    ӧрам тиде эҥын тыгай вийжылан .
    кушан гына вийже тынарже шыҥалын ?
    ни кап онар огыл , ни вий - капшылак .
    шонен , висалтен ончалам - ом пелеште .
    эше ик гана ончалам кугешнен .
    мыняр шарнымаш кодын тудын пеленже ,
    мыняре поянлыкым тудо ашнен !
    нӧлталын ыш керт гын ты ныжылге ваче ,
    Матвеичын вийже пелаш дек вончен .
    эн нелыжым налын Матвеичын ваче .
    пеленже эреак Максимже кончен .
    шинчат йыгыре коктын таце , ноялтше .
    шинчашт йӧрен огыл , йӱла , сескемалт .
    кагазым шуя мыланем тӱс каялшым ,
    ойла шке тӱен : " ит ӱшане нимат .
    нимат ит ӱшане , чылт чын огыл тиде .
    ноябрьын кыдалныже тольо письма " .
    тыге нылле кумшым ужам . мылам тидым
    " июль , икымшеш , нылле кумшын " , лудман .
    - нимат ит ӱшане . мыйжат ом ӱшане .
    эх , кушто , калтак , тиде серыс ок кой .
    шым керт дыр пыштен кумыт семын ӱшанлын .
    каен осал кидыш . каен гын , ок тол .
    мыняр шинчам дене пачаш-пачаш лудым ,
    " чын огыл , чын огыл ! " - шӱм вийын кыра .
    ты колымо кечым шонен кӧ гын луктын ?
    кӧн кидше миен ош кагазым сераш ? !
    кагазым пыштем . бюст ӱмбаке ончалын ,
    адак пеленнак мый улметым шизам .
    Татьяна Ивановнам порын ончалын ,
    тый пуйто малдет : " колышташ мый пижам " .
    Татьяна Ивановна шиже мо кернак ?
    конда ӱстембак патефоным . шында .
    колта пелешталын шып , шӱмым чот керынак :
    - ыш кодыс пластинкыже , эх , - манылда .
    а мый эскерем да ушем огеш сите
    ту жапым , ту йӧсым иктеш авалташ .
    эсогыл окса кочкашат огеш сите ...
    да кӱлын вет , кӱлын тыге аралаш !
    - шым керт ужален патефоным изамын .
    налнешт ыле ятырын . ячышт мыняр .
    изамым , Тамарам тек шарныже саде .
    мылам шарныкталже тендам икмыняр ...
    колат , шӱжарем , мый Москваште вет ужым :
    Тамарам , изамым ушен тудын сем .
    налеш патефоным , пеледышым , ужым ,
    пышта тудын кӧргыш . тыге ӱдыр дек .
    мый бюстым ончальым . да пуйто шинчаже
    волгалте . пеледе шӱргеш шыргыжмаш .
    тыгак маншыла . ом нал мый шинчажым .
    - тыгак вет , Кырля ? уке шойыштмаш ?
    - чынак , Такина . вет чыла тыгак лийын , -
    колта пелешталын шонет шке Кырля .
    уке , огеш пуро коклаш , полшаш лийын ,
    шыпак колыштеш лач шӱжарым Кырля .
    а мый патефоным ончем , ончем веле .
    ом тошт кидем дене тӱкаш , эмгаташ .
    тышечын поэтын шӱм мурыжо велын .
    ий гоч толшо семым кузе тӱкалташ ?
    шыҥенак пура ушыш вальс мӱндырч- мӱндырч .
    да шыгыр пӧлемыште мужыр пӧрдеш ...
    ошалге , корнанрак костюмым ты тӱс гыч
    Кырлям мый палем . ӱдыржат пеш кертеш .
    - чынак , йӧратен изам волгыдо тӱсым ,
    костюмым я , тройкым я , шке манмыжла .
    ончал теве фотом , Москвасым , а тӱсым
    шижат адак ошым . ту жап гыч мылам
    лачак кодын тиде . туржалтын , тоштемын .
    но кодын . вончен ийла гочын . камчол .
    а тидын дене Ялтыште тудо коштедыш , -
    пиджакым шуя мыланем . о мочол
    пеш поро чон кумыл тылатше пуалтын !
    сита улмаш тудо мыняр тукымлан .
    а илыш могае тылатше пуалтын !
    ок чыте дыр тукым . а тый тумыла
    чытен кертынат ты пуламыр ийготым ,
    изатын ош лӱм верч мыняр шогенат .
    тацеш ныжыл ваче мыняре ийготым
    нумалын . да шкеже мыняр погенат ?
    тынар колыштмек , адак мутым луктым :
    -ыш код Купсолаш ниможат тачылан .
    лач школ вел селасте шарна Кырлям тусым ,
    а шочмо яллан лацак лӱмжӧ гына .
    моткоч кӱлеш ыле кодаш шочмо пӧртшым .
    но мом гын ыштет , илыш савырыш тыш .
    иктат ужын огыл мо илышын пӧрдмым ?
    ыш шиж мо иктат , толына угыч тыш ?
    а таче тунамсым книга гыч вел лудшо
    ок керт умылен чыла раш , вож марте .
    Татьяна Ивановна , тусым те ужшо ,
    полшалза шукташ шижмыдам шӱм марте .
    кодеш эрелан тек Кырлян поро лӱмжӧ .
    поэт да артист кундемлан кугешнаш .
    школна нумалеш ынде тудынак лӱмжым .
    тӱҥалме пашаже эрлат илышаш .
    Татьяна Ивановна умылыш мыйым
    да кучыктыш вигак кагаз вӱдылкам :
    - аралышым мый мыняр муым гын вийым ,
    у тукымлан таче пуэм ты йӱлам .
    мый мийышым тушко , ужар йоча жапыш ,
    ончен савырнальым ялем , Купсолам .
    векат пеш тоштемын селаште , но жапын
    шога шып волгалтше мотор ик тамга .
    чыла арален кодеда гын школешда ,
    пуэм мый чыла . тек кодеш курымлан , -
    шында петырен патефоным . налеш да
    мылам кучыкта . пелешташ мом мылам ?
    ӱшаным тугайым ышта шочмо верлан .
    а мый вашешташ мутым ом му адак .
    лач таум ыштем . аралас мый эрелан
    ом керт пуэн мутым эсогыл , калтак .
    чаят шуын шаҥгак . самовар чылт мондалтын .
    Матвеич шарналтыш да ылыжтыш шке .
    - шинчалте изишак , шинчалте , - малдалын
    кынеле , тарваныш кыдежыш шижде .
    кожген толын шинце самовар ӱстембаке ,
    да кӱмыж тич муно , ош кинде да ӱй .
    чайшудо пуш шарлыш . коркашке темалте .
    - тамлен ончо муным , шӱжар , чайым йӱ .
    тамлен ӱстел сийым , шонаш чылт ом ярсе .
    а шӱмым шелеш тыгай кӱкшӧ ӱшан .
    тыршем умылаш да вончем мый эрласыш :
    мылам , калыклан , кундемлан дыр ӱшан ?
    лектам тауштен мый . да жапым ончалын ,
    машинын толшашым шижам да окнаш
    колтем йышт кӱталын . ом ойло каялмым .
    но еш вигак шиже , тӱҥале погаш .
    Татьяна Ивановна эркын кынеле
    да бюстым ӧндале , шупшале лыжган .
    ӱстел дечын ошкыльо тышке пеш нелын .
    чылт шиждымын пуыш ош бюстым мылам .
    мут деч посна мылам кучыктыш бюштым .
    мут дечын посна , но могай ӱшан ден !
    луктам машинашке шыман пеш ош бюстым .
    Кырля пеленемак кая , ӱшанен .
    пырля пурена машинашке . сай шинчын ,
    ме кидым рӱзен ойырлен каена .
    Татьяна Ивановнан шӱмжын мо шижмым
    ок сите мутем каласаш нигунам .
    ужатыш мемнам еш , капка ончык лектын ,
    ужатыш йоммеш чылтак йӱк деч посна ...
    логар пиктежалтын , ок керт дыр йӱк лектын ...
    шӱм шортмым молан гын шинча каласа ?
    виян машина Шернур корнышко лекте ,
    лыпланыш изиш чеверласыше шӱм .
    мыняр поэтлан ойлышаш мутем лекте ! ]
    мыняре кертеш эше кондыштын шӱм ? !
    ала вашкыктем пошкудемым арамак ?
    ала чытыман кеч изиш ? кӧ пала ?
    ала кайынет корно мучко шарналын ?
    толат курымла гочын пӧртыл , Кырля .
    - ом пале , - манат . да , конешне , от пале .
    вара ош тӱняш толынам , пеш вара .
    садланак нимат илышетым ом пале .
    книгасым гына лудынам . а вара ...
    - туткар кушкыла корныдам савыралын ?
    - вара савыралын . эн ончыч - ола .
    мыняр йодыштмаш , игылтмаш . чылт каргалтын
    пытеныс пашам , шонымем , мут йолвам .
    уке , пытен огыл . пуреныш программыш .
    йоча-влак тунемыт . меат лудына .
    мурет йоҥгалтеш . да толат тый экраныш .
    мылам , пошкудетлан , кодеш кугешнаш .
    - тыге гын йӧра . а кугешныме ок кӱл .
    мыняр ыштышаш ыльым , ыльым гына ...
    шарна дыр тачат лач Карелийын ош кӱ
    да ер , пеш мотор , мут йолвам арала .
    мый возышым тушто , мыняре мый возышым .
    а лудым йолтаслан , ерлан да кӱлан .
    кожлаже Карелийын тӱткын пеш колышто .
    мый возышо еҥ ... да кӧлан мый кӱлам .
    тунам тушто кӱлын пашаче да патыр .
    ручка тыгай вийым ыш пу мыланем .
    мыняр вий ситен , тыршенам мый иктапыр .
    а шӱм возыде эреак йӧсланен .
    пеш чот йӧсланен шӱм , шарналын киножым .
    йӧра , шарныктеныт коклан Мустафам .
    тунам монденам мый чыла : шемым , ошым .
    ик жап иленам мый Кырля - Мустафа .
    ом тошт шӱлалташ , колыштам пешак чаплын ,
    а шке шарналтем Татарстан гыч письмам .
    Убейкин возен , возен Влас Андрианыч
    Ош теҥыз воктенсе тыгаяк пашам .
    - шарнем икана " ленинградская правда "
    логалын мемнан дек . а тушто - ӧрмаш !
    кая кинофильм Ленинградыште манын ,
    воза ты газет . ила Мустафа !
    ила Мустафа ! а мый тыште , тюрьмаште .
    ила Мустафа ! мый илем , тый колат ! ?
    илаш тӱҥаламыс тугеже тӱняште ...
    а йыр погынат . балалайка , колам
    кино гычын семым тарватыш . покшеке
    лектам мый , улам лач жаплан Мустафа ,
    койышланыл гына мый эртем . койышемым
    ончат , йыр шогал , да совалын полшат .
    ик жап лач тыге . адакат чылан верыш
    команда почеш погынат . да мыят
    шыпак лишемам , да тулото ден верым
    пуат йолташ-влак . йымем шып мыят .
    мый вуйым ом ший . но чынак ыле йӧсӧ .
    ыш сите шинчал . да чыла куш шарнет .
    пашаже эре кидвий валне , а весым
    ышт пу тунам . кӱлын лач корно , шарнем .
    Куолярви марте шуйнышаш кӱртньӧ корно .
    Кандалакш гыч тудым пыкше шупшына .
    мыняр ынде черле . лиеш мо ли поро ?
    ӱшан огеш кой нимогай . кодшынат
    чылам шӱдырен луктыч , стройыш шогалтышт .
    а Волгин огеш керт шоген . эх , Сергей .
    нарядчикым ӧрдыш кораҥдыш , нальым
    ӧндальым Сергейым да луктым тыге .
    вара Сороклаг . штрафколоннышто коштым .
    тыге , йолташ верч кунам вуйын шогет .
    ом керт мый тачат шып шоген , кунам шойыштыт .
    кӱлеш вет тыгай лияш , шкеже шонем .
    йолташ ... а вет тушто йолташ - ну , чыла :
    эҥертыш , пурлшаш куирка , умша вӱд ...
    да йӧсӧ тунамсым тылат умылаш .
    тылат тусо илыш чылтак шыже йӱд .
    мый вуйым савен вел полшем тиде татын ,
    шонем , ынже кӱрл шонымаш шӱртыла .
    - да пуйто теҥгече , шарнем , ик йолташым
    вашлийым ер дене . " Шайдуллин " , - ойла .
    башкир марий ыле . ила гын , уке гын ? . .
    - ила , ила але , - лыжган пелештем .
    тетрадьым тунам Алексейлан пуэм гын ,
    моткоч сай лиеш ыле . эх , мом ыштем ? . .
    пӱралтын улмаш ойырлаш тудын дене ...
    наҥгайышт Ош теҥыз воктек лишкырак .
    нигӧ лач ыш вучо туштат кумыл дене ,
    чыла чоҥаш перныш адак мыланнак .
    тышеч наҥгаеныт артистым , поэтым ,
    а тушто кӧм ыштышт , шарнем да йӧра .
    каргеныт , кыреныт , пашаште поктеныт ,
    шӱмемже кузе ыш кӱэм гын , ӧрам .
    автобус гына кудалеш эре ончык ,
    вашке Торъял корно кодеш шеҥгелан .
    ом вашке чылтак таче корнышто , огым ,
    йога тек лыжган шарнымаш эҥерла .
    а мый ом пелеште . ок кӱрл ойын ярым ,
    шуйна нылле кокымшыс . " кок корнывож ...
    совет салтак-влак трукак шарныктышт сарым
    да ӱжыч каяш трук , но корно ок кой .
    ачажым кычалын военный . да мыйым
    чылт палыме семынак ӱжын пырля .
    огеш лий каяш - вашмутем мыйын лийын .
    вет мыйын верч нуным арам титаклат .
    ӧндальым салтакым да маньым , шӱм шолын :
    " чот почкыза шакшым , тек рушым палат " .
    вара колынам : мемнан дек увер толын :
    Йыван Кырля талын тушманым кыра .
    кеч калык ойла : ок мондалт сай-осалже .
    ом шарне осалым . а сайже ила .
    адак нылле кокымшо тольо . пашаже
    тунам тыге лийын . шарнем мый алят .
    вуйлатыше еҥ толшаш ыле пашашке .
    кузела пеш порын гына вашлийман ?
    концертым шындаш лие мыйын пашамже .
    а хор латкандаш пешак нойышо еҥан .
    ок йоҥго ты хор чылт , кӱлешыс ешартыш .
    йӧрлаш шушо еҥым паша гыч йодам .
    ешарышым кумлым . мый луктым тынарым
    осал колымаш дене шылын модас .
    ушем адакат шып шереш тора ойым :
    воза Кырля йодын посылкым колташ .
    йодеш ош шӱшам , то кертузым , гармоньым ,
    пышташ Маяковскийын томжым коклаш .
    тыге рашемеш тусо серыш гыч корно .
    гармонь , ош шӱша да картуз - чылажат
    полшен кодашак мыняр шӱмыштӧ порым .
    кугорныш Кырля шып онча шыргыжал .
    - Шернурак мо тиде ?
    - Шернурак , Шернурак .
    - вашталтын пеш чот . мый шым пале , ужат .
    пытартыш гана лиймем ушышко пурыш .
    тунам , кумло кудымшын тольым ужаш .
    палет дыр , шӱжар , вет тыштак , вет Шернурыштак
    поэт Михаил Иванов илышаш .
    - палем Ивановым , илен лац Шернурыштак .
    - ит ойло умбакше . чыла мылам раш .
    кузежым да можым вес кечын , вес кечын .
    ты пӧрт пешак палыме . кевыт , шарнем ...
    школат корем гоч вел ,  койшашыс тышечын
    уке ,  кӱкшо пӧрт мемнан деч авырен .
    - чынак корем гоч вел . тоштер лийын кызыт .
    шарнат тендамат . пурена мо ужаш ?
    - покталте имнетым , шуна эше тысыш .
    мемнан корнына мӧҥгышкак шуйнышаш .
    шоферлан шӱдем покталташ " имньым " ончык .
    шижам , шарнымаш пошкудемым туржеш .
    мылам омыла кован мутшо мо кончыш :
    " пӱкеныш шогал , Кырля басньым лудеш " .
    - а корно вашталтын . шкенан ял шеҥгечын
    пасу межа дене вигак кожла дек
    кӱзем ыле ожно . ындеже кушечын
    пуртет вара ялыш ? ала вӱдвакш деч ?
    - куэр йымал дене ушнен шуын ялтак .
    вӱдвакш деч ... а тудо лач кодын шарнаш .
    селаште вучат да пӧртат тушто ямде .
    ом пурто тачеш мый тендам Купсолаш .
    вара семында ма , пырля ма кундемым
    ончал савырнаш , мый шонем , йӧн лиеш .
    ужам , тудынат чон куан дене темын .
    пел курым утла эртымек пӧртылеш .
    автобус чарна , школ кудывечышке толын .
    а калыкше , калыкше ! тыште вучат .
    йоҥга мурыдат кинофильм гычын . школым
    авалтыш куан . омсам мый почам .
    луктам да шындем . а калык шыпланыш .
    кузе нуным кертын шып шыпак кучен !
    вара чыланам сово йӱк трук авалтыш -
    Марисола вел шомакетым вучем .
    мутет вел йоҥгалте тунемшын йӱк дене .
    йоҥгалт , " шочмо кече " умбаке шарла .
    вара алмашта вес йоча ты лудшетым ...
    мутет кажнын шӱмыш шыҥа мурыла .
    а ме пурена тыйын пӧртышкӧ ончыч .
    вашкат почешна пошкудет-влак чылан .
    ужнешт , куштырак гын тоштержым кеч почмо .
    могай пӧлек-влакше пуалтыт тылат ?
    адак наҥгаем мый поэтым эн ончык ,
    шотлен , эн сай верыш шындем . а вара
    вӱдем унат-влакым моткоч кужу корныш
    поэтын , артистын . тышеч пеш тораш .
    Озаҥыш . Москошко . Карелийыш . тушечын
    Уралыш . Волчакыш ... да Омскыш , манат ?
    Татьяна Ивановна ойлыш : тувечын
    пытартыш уверым тудлан колтенам ?
    да Омск . нылле кумшо . лийын мо Омскшо ?
    кагаз-влак вара молан весым ойлат ? . .
    - тӱҥалме пашаже ила , йомын огыл .
    поэт да артист улыт , лийыт эрлат .
    шыман тауштен ужатем унат-влакым
    кодем пӧртешет каналташ корно вач .
    шонем , йокрок ок лий , пурат Шернур-влакше ,
    чылан мут мастар-влак тышак погынат .
    воктенак ила Иванов , Шабдар Осып .
    тыштак Четкарев , Конаков да молат .
    илалше , тӱҥалше , чылтак ужар озым -
    чылан пеш палат да туге пагалат .
    келшен мо , ом йод , ушыштем тиде огыл .
    келшен гын , кодат курымешлан тышан .
    тачеш тыланем у пӧртеш ласка омым .
    эрла вашлиймеш - мыламат кайыман .
    тоштерым коден ошкылам шкеже мӧҥгӧ .
    а ушышто тудо - поэт да артист .
    Йыван Кырля пӧртылын курымлан мӧҥгӧ .
    да пуйто бюст огыл , а шкеже артист .
    эртен жапше ятыр . мый школыс эрдене
    вашкем урем дене , шуам черке дек .
    кок тополь йымачын коштам мый эреак .
    а таче корнем умбачрак савырем .
    Йыван Кырля таче кок тополь йымалне .
    ом луго арам тудын шоныш йолвам .
    вуем савалталын эртем . а умбалне
    йоча-влак рӱжгат . мый темлем шып ойлаш .
    урок тӱҥалмеке , тоштерыш коднем гын ,
    Йыван Кырля порын вашлийын колта .
    полша мыланем эртараш урокемым .
    мыняр тудын тушто пеленже йолташ .
    урок пытымеке , игечым ончалын
    ом вашке чылт мӧҥгӧ , школ ончык лектам .
    куэ-влак коклаште шинча шып шоналын .
    Кырля таче шкетак . ом вашке эрташ .
    шыпак эскерем мый . да чӱчкыдын тыште
    поэтым ужам , вашлиям , мутланем .
    шке ойжым ынде нимыняр огеш шылте ,
    ойла кундемлан , калыклан , мыланем .
    ужам , куанем мый : йоча-влак коклаште
    коеш пешак чӱчкыдын . ваш умылат .
    чылтак огеш вашке тышечын олашке .
    мемнан лийын кодын йӧршеш , курымлан .
   1993 ий , январь - 1994 ий , январь .
  3 1 . Татьяна Ивановна - Йыван Кырлян шӱжарже ,
 Медведево район Кугу Чигашыште илен .
   2 . Максим Матвеевич Кирпичников - марийже .
   3 . " ленинградская правда " - газет .
   4 . Алексей Шайдуллин - поэт дене пырля шинчен , Башкир
 кундемыш пӧртылын , Нефтекамск олаште перикмахерлан ыштен .
   5 . Влас Андрианыч Убейкин - поэт дене пырля шинчен ,
 Татарстаныш пӧртылын , математикым школышто туныктен .
   6 . Сергей Волгин - пырля шинчен .
   7 . Соророклаг - " сорока " лагерь ( Карелий )
   8 . Кандалакша - Куолаярви - Карелийыште ик изи кӱртньӧ
 корно укш .
              	- 65 -
   ой , йӧратымаш ...
   страницым Н . дмитриева вӱда . тел 5 - 43 - 72
   тидлан ынде кум талук наре эртен . ик шыже кечын сомыл
 дене У торъял районыш миен лектым .
 тусо ик школышто шоныдымын-вучыдымын
 палыме ӱдырым вашлийым . ме пырляк кушкынна , ик
 школышко куржталынна . вашла
 пеш сайын паленна . эсогыл , пошкудо
 лийынна .
   школым тунем пытарымеке , мый Марий университетыш тунемаш
 пурышым , а тудо - пединститутыш . ончыкыжым математикым
 туныктышо лияш шонымашыжым шукташ . варажым кодын шеҥгелан вуз .
 мый шкеже олаште пашам ышташ кодым , а тудо Куженер районышо
 школыш лектын кайыш .
   икте ӧрыктарыш : кузе Светлана ( лӱмжым вашталтыме )
 Куженер район гыч У торъял районын эн лукышкыжо миен лектын .
 садлан йодде шымак чыте .
   - тиде нерген ик мут дене каласыжат ок лий , - мане тудо
 шӱлыкынрак да илыме школ пачерышкыже чайым йӱаш ӱжын наҥгайыш .
   пӧрт кӧргӧ ару , йытыра . вигак ӱдыръеҥын кидше шижалтеш .
 теве занавеска шеҥгалне йоча кроваткымат шекланышым . " тугеже
 марлан каен да тышке илаш куснен " , - шоналтышым тунам семынем .
   Светланан ӱстелтӧрыш погымо гутлаште пӧлемым эскерем ,
 пырдыжым кӱтем . ала тушто пелашыжын картычкыже уло , шонем . но
 уке , тыгайым шым уж . виге йочажын весела чурийвылышан
 фотосӱрет гына . южышто аваж дене пырля , южыштыжо - шлкетын .
   - Светлана , пелашетше кушто пашам ышта ? - ӱстелтӧрыш
 верланымеке , йодде шым чыте .
   - уке , Юра , мый вет шкетын илем , шкетын ӱдырым куштем .
   ты шомак-влак мыланем моткоч вучыдымо ыльыч . вет
 Светланам мый эреак пиаланым ужынамыс . куже вара тыге илышыже
 савырнен ?
   Светлана Советский районысо ялышкыже каяш тарванен
 улмаш . молгунамсыжлак Куженер поворотышко лекте . тысте
 машинам кужун ыш вучо . чушт веле койын , воктеныже канде тӱсан
 " москвич " шогале .
   - кушко вашкет , моторем ? - ыштале руль воктене шинчыше
 рвезе . шем-нугыдо пондаш . тудыжо такше ийготымат изишак ешара .
   - Советский могырышко , - ыштале Светлана да тунамак
 почылтшо омсаш йомо . шомак почеш шомак вашталте . палыме
 лийыч ...
   тылеч вара Миклай ( рвезым тыге лӱмденыт лийже ) ден
 Светлана кажне кечын гаяк вашлияш тӱҥальыч . вет Миклайжат
 тораште огыл , Советский поселкыштак илен . адакшым машинажат
 уло . Светланан ялышкыже тудо вашке гына миен шуын .
   илыш - илышак . Миклайлан кузе дыр , но Светланалан тиде
 пагыт эн пиалан лийын . уке , пединститутышто тунемме годымат
 почеш шукын шӱраҥыштыныт . но шӱм шокшыжым тудо весе дене
 пайлен кертын огыл . аважын ма туныктен ойлымыжым шотыш налын ,
 ала шкежак тыге шонен , но эн ончыл верыс тудо тунеммашым
 шынден . " вара гына ешым
 чумыраш лиеш " , - шонен Светлана . а
 Миклай - векат , пӱрымашак .
   жап писын эрта . векат , пиалан улмӧҥгӧ , волгенчылак .
 шеҥгелан кодо кеҥеж пагыт . Светланалан школышко каяс жапат
 толын шуо . варажым илышыште первый урок , первый гана класс
 вуйлатыше семын паша . чылажат первый , чылажат Светланам
 куандарен . пиал тыге иканаште толмылан тудо ӱшаненат огыл . вет
 тудын йӧратыме качыжат уло . шыже каникуллан сӱаным тарватыме
 нерген шомакат чонышто ласка шонымашым луктын . а эше ... тудо
 шочшым вуча . уке , миклай тидын нерген але огеш пале . но вашке
 каласа . а Миклай тидлан ой , кузе куана вет ! но шонымаш ден
 илышгорно ик туран огыт кай улмаш . шыже каникул жапыште
 Миклайымак вашлияш ӱдыр Советский поселкышко лектын кайыш .
   ончыкыжым чылажат пуйто тыгак лийшаш улмаш , пуйто
 чылажымат пӱрымаш ондакак возен , радамлен шынден . вашлийын
 Светлана Миклайым поселко покшелне . но ... шкетым огыл . теве
 тудо йоча коляскым шӱкен ошкылеш , воктеныже , кидпӱанже гыч
 кучен , ковыра гына самырык ӱдыр .
   огеш шарне кызыт Светлана , мо тунам чӧныштыжо лиймым ,
 йырваш чылажат шинчалан шыри-вури веле койын . " уке , тыге лийын
 огеш керт ! - волгенчыла эртен Светланан вуйышто шонымаш да
 ӱдыр , ала-кушеч вийым муын , Миклай воктек мияш тоштын . " ала
 шӱжарже ? ала палымыже ? "
   - вучалте , моторем , - чыла тиде шонымашым ӱштыл
 кудалтышыла шоктен Светланан пылышыжлан . - мый чечас , кевытыс
 пурен , сигаретым гына налын лектам .
   " сигаретым , - шоналтен тунам кочын Светлана . - тудын
 тамакам шупшмыжо шуын колтеныс ! моторем ... "
   Светлана чыла умылен , тунамак мӧҥгышкыжӧ тарванен , а
 тушеч Куженер могырысо школыш , кеч каникул пытен огыл гынат .
 тудлан тунам мом чыташ логалмыжым шижаш веле кодеш . уло ,
 конешне , умылышыжат , йыштракын воштылшыжат ... но вет так арам
 огыл дыр тыгай туткарыште вес корным муын кертдымылан , южышт
 самырык ӱмырыштым кошартат . да шкеныштын гына огыл , тудын ,
 мӱшкырыштӧ кийыше шочшын . кушеч чыла тидыже лектеш ? мый ом
 пале . но тыгай шонымашак Светланаланат ушышкыжо ик гана огыл
 толын . но ала-можо тидлан чаракым ыштен . векат , илыш
 пӱрымашыжын умбакыже рончалтше шӱртыжлан мучаш толын огыл .
 Светлана ош тӱняш висвис пеледыш гаяк сылне ӱдырым шочыктен .
   ондак чылаштланат ойлен , пуйто тудын пелашыже шочмо
 ялыштыже ила , паса тургым тудын деке кошташ эреак чаракым
 ышта . но , векат , манеш-манешлан ял гына огыл , район коклат
 нипочем . Светланан ойгыж нерген вашке пален налыныт . икте ик
 семын умылен , весе - вес семын . а Светлана , йочам ыштымеке ,
 декретный отпусклан ачаж ден аваж дек лектын каен . кузе-гынат
 да илен лектам манын шонен . но " мераҥым " ыштышым ялыште кызыт
 огыт жапле шол . Светланалан ача-ават огыл , иза-ака ,
 шешке-пошкудо-влак пижыныт . пуйто тудо нунын корныштымат
 пӱчкын каен . садлан у тунемме ийланак пашаш лекташ лие . школ
 директорат тидлан тореш ыш шогал . вет тӱҥалтышыже могай сылне
 ыльыс .
   но паса икшырымын эртен ыш керт . ны Светланан ойгыжым
 шотыш налде , ны мо . икана тудын деке ватан марий толын лекте .
 тӱжвал пӧртӧнчылнӧ ик-кок мутым веле алмаштен шуктышт , саде
 мариетын ватыже ала-кушеч толын лекте . варажым мо лиймым ойлаш
 кӱлешлыкшат уке дыр . Светланам чылт лавырашке тошкен пытарыш .
   тиде ыш сите . саде рвезет варажым эше ик гана толын
 лектын . ом пале , кузе гына намысше ситен " эре ик шӱрым кочкын
 шер темын " манаш . но ял мучко саде манеш-манеш волгенчыла
 писын шарлен . школыш мийыме еда эсогыл кажнын " здрасте "
 манмыже , шинчашкыже ончалмыже тудлан весыла койын .
   варажым лекте  " туныктышын  моральный  обликше "
 шомак , " не имеешь права " . школ гыч поктен луктын огытыл ,
 чошо тышеч , манын каласаш гына кодо ...
   тыге Светлана ала шкеж деч шылын , ала еҥ шомак деч ...
 логалын У торъял районыш ...
   тиде историй чылажат вуйышто гына кодеш ыле . но шукерте
 огыл Светлана деч налме серыш моткоч куандарыш : Светлана
 марлан лектын . марлан лектын тусо ял марийланак . лӱмжӧ -
 Ольош . тау тылат , ольош . еҥ шомак деч лӱдын отыл . ӱшане ,
 Светлана - шотан ӱдырамаш . тудын дене тый пиалан лият .
   пиаланак гына лийза !
   Юрий Косатан .
          	- 66 -
   шӱргылан маске
   арава шукыж годым шошым , чевер кече пелташ тӱҥалмеке ,
 шӱргеш снеге гай лектеден шинчеш . иктылан келса . молан манаш
 гын , тудо чурийым ныжылгым , эре шыргыжшым , куанышым ышта ,
 самырыкын ончыкта . а весе гын арава деч кузе-гынат утлаш
 тырша . эн ончыч шоналтыза , арава пытарыме дене те шкендан
 тӱсдам огыда йомдаре ? ну , мо ... тугеже икмыняр каҥашым пуэна .
 нине маске-влакын полшымышт дене арава йӧршеш ок йом гынат ,
 изиш сындыме лиеш .
   - лимон ден кияр вӱдым ( сокым ) кажне кечын 20 - 25 минутлан
 шӱргеш йыгаш гын , араван тӱсшӧ кая .
   - арава шӱргеш шукерте огыл лектеден гын , эрдене да
 кастене шоган вӱдым ( сокым ) але уксусым йыгаш лиеш .
   - Петрушкым тыгыдемден , шокшым пунчалза . лекше сок дене
 тынарак шолтыдымо шӧрым варыза да шӱргешда йыгыза . 15 минут
 гыч пӧлемысте шинчыше вӱд дене шӱялтыза .
   - кована-влакын ойлымышт почеш , шӱргым арава дец утараш
 манын , тудым кажне кечын шопышо шӧр дене мушман .
   - теркеш нӱжмӧ 50г креным 250г кочмо уксус дене варыза
 да , петыртышан атеш опталын , пычкемыш верыс шындыза . кок арня
 гыч тушко 1 , 5 литр йӱштӧ вӱдым ешарыза . тиде вӱд дене кок гана
 шӱргыдам йыгыза .
   - шӱргӧ коваштет коян ( жирная ) гын , лимон сокым одеколон
 ( 1 : 1 ) дене варыман да шӱргеш йыгыман .
   - эше икте . ялыште чыла суртышто гаяк ушкалым ончат .
 кызыт лац ушкал лийме жап . кузе ик мут дене ойлаш , ом пале ,
 но презе тӱкнен шуктыдымо водар гыч шӧрым лӱштен налас кӱлеш .
 тиде кишан шӧрым кажне кечын шӱргеш йыгаш гын , арава пыта
 маныт . тиде кована-влакын рецептышт . тыге ыштен ончыза . полша
 гын , редакцийышкына серышым вучена .
              	- 67 -
   ший оҥгыр
   " тачысе илыш мылам ок келше "
   икана автобус дене кудалме годым , кок илалше пӧръеҥын
 мутланен шинчымыштым кольым . иктыже весыжлан ойла : " туштым
 туштем , пале . эн шерге ,
 нигунам мондаш лийдыме . мо тиде тыгай ? "
   " оҥай , - шоналтышым . - мо вара тиде тыгай лиеш ? ава ,
 шочмо ял ? чылажат келшен толеш " . умбакыже колыштам .
   - йоча-влак гын тиде туштылан чын вашмутым муын огыт
 сеҥе , - туштым туштышо еҥ йолташыжлан ойла . - кугыеҥ-влак
 шукыж годым , вуйыштым удыралын , шонаш пижыт .
   - а мо тиде тыгай ? - йодеш весыже .
   - йӧра , вуй ушетым ит пудыратыл манын , вашмутым шкеак
 каласем . тиде - йоча пагыт ! чын огыл мо ?
   " чын " , - шоналтышым семынем . таклан огыл шоҥго-влак
 чӱчкыдынак йоча жапыштым шарналтас йӧратат . кочана-кована ,
 ачана-авана веле огыл , таче мыланнат йоча жапна кажне кечын
 чотрак да чотрак шергештеш . а йоча жап эреак школ дене
 кылдалтын .
   эртен кает иктаж-могай школым - ушет дене шкендым парт
 коклаште ужат , модын юарлыше йоча тӱшкам вашлият - адакат
 шкендым чара йолын куржталме
 жапет сӱретлалтеш . икманаш , кажне
 еҥын эн поро да ныжыл шарнымашыже - йоча жап , школ илыш дене
 кылдалтын .
   теве мыят икымше гана школыш мийымем , икымше туныктышына
 Алексей Иванович Яшкиным эреак порын шарналтем . а кӧ
 Токтер кандашияш школым тунем лектын , тудо Сергей Сергеевич
 Сайфуллиным шарналтыде ок керт . молан манаш гын , тиде школ
 1968 ийыште кандашияшыш савырнен .
 лач тунамак , Н . К . Крупская
 лӱмеш Марий государственный педагогический институтым тунем
 пытарен , Сергей Сергеевич шочмо ялышкыже пӧртылын да кызыт
 гына почылтшо школышто завучлан ышташ тӱҥалын . 1976 ий гыч
 1987 ий марте директорлан , кызыт марте директорлан , кызыт адак
 завучланак пашам ышта .
   Пошкырт кундем Мишкан районысо Токтар кандашияш школ
 почылтмо жап гыч , тудым тунем пытарыше да кызыт тунемше-влакын
 ик эн йӧратыме туныктышышт Сергей Сергеевич Сайфуллин таче
 " кугарнян " унаже . тудын дене
 мемнан собкорна Валерий Абукаев мутлана .
   - Сергей Сергеевич , туныктышо лияш Тендам мо але
 кӧтаратен ?
   - Валерий шольым , тиде йодышлан вашмутым пуымо деч ончыч
 ик изи гына секретым почам . мый вет Сайфуллин Сергей
 Сергеевич омыл , а Сайфуллин Сергей Сайфуллинович улам . а
 пашаже тыге лийын . 10 классым тунем пытарымеке , мыйым У
 Козаш ялысе тӱҥалтыш школыш пашам ышташ колтышт . тиде 1961
 ийысте ыле . тунам школышто мылам каласышт : " изи йоча-влаклан
 Сергей Сайфуллинович манын ойлаш йӧсӧ . айда Сергей
 Сергеевич манын палдарена " . мылам тунам ойыртемже кугу лийын
 огыл , кеч Сергей Сайфуллинович , кеч Сергей Сергеевич .
 келшышым . теве тышечынак Сергей Сергеевич лийым . а паспорт
 почеш Сергей Сайфуллинович улам .
   йодышет шотышто . мый тиде корныш шогалмемлан икымше
 туныктышемлан , Мария Валеевна Шайдуллиналан , таум ыштышаш
 улам . кызыт Сайранова фамилиян . Мишканыште ила . 1961 ий гыч
 тӱҥалын , кажне гана Мишканыш мийымем годым , пурен лектам .
   - Сергей Сергеевич , Йошкар-олаште улмем годым
 Валентин Борисович Исенеков Тендам чӱчкыдынак шарналта
 ыле . вет пырля тунемында ?
   - чын . ме Валентин дене ик группышто тунемынна . илымыж
 годым эре мияш шонен коштым , нигузе жапым ойырен шым керт . ме
 тудын дене кузе палыме лийна ? шарнем , кумшо курсышто тунемам
 ыле . аудиторийыште шинченна . канета омса почылто да изирак
 гына капан рвезе пурен шогале . ала молан дыр , вигак мый декем
 ошкыл мийыс . кидшым шуялтен , пелештыш : " Валентин Исенеков " .
 пешак проста ыле . чийыме шот дене тунам моло студент-влак деч
 ойыртемалтын огыл . институтым тунем пытарымекше , пырля илышна .
 Валентин дене пырля коштынак , мый шуко творческий айдеме дене
 палыме лийынам . литературный кружокыш коштынна . Миклай
 Казакоб , Семен Николаев мемнан деке мият ыле . Вениамин
 Иванов дене вашлийынам .
   Мклай Казаковым пеш пагален вашлийым . тудо шкенжым
 нигунамат кӱшкӧ шынден огыл . мыланна " тыге возаш кӱлеш " манын
 туныкта ыле . возымынам лончылен , поро ой-каҥашым пуэн .
 Валентин мыйым писатель-влак коклашке виеш пуртымо гаяк
 пуртыш . пеш шуко лӱмлӧ еҥ дене вашлийынам . а тидыже школ
 пашаште пеш кӱлеш лие . иктаж писательын творчествыжым эртыме
 годым йоча-влаклан тудын дене вашлийме историйым шарналтен
 ойлет .
   - Сергей Сергеевич , Валентин Борисович икана мылам
 тыге каласен ыле : " ялыш кает гын ,
 Кумэслан саламым каласе " ...
   - Валентин тыгай мыскарам ысташ мастар ыле шол . икана
 общежитийышке толын пурыш да ойла : " Сергей , тый вет Кумэс
 улат " , - манеш . молан ? тунам
 ӧрын колтышым . фамилий , лӱм , ача
 лӱм икгай буква дене тӱҥалыт , сандене кӱчыкын Кумэс манеш ыле .
   - пашам тӱҥалме жапдам ала шарналтеда ?
   - мыйын толмо ийын тӱҥалтыс школым кандашияшыш савырышт .
 икымше выпуск дене Ядыганов Герман Петрович тунем лекте .
 молан тиде фамилийым каласышым ? кызыт Герман Петрович -
 мыйын директорем . тышке институт деч вара шылын тольым .
 распределений почеш Марий Турек районышко логальым . Мишкан
 роно гыч мыйым мӧҥгӧ ӱжыт . адакшым ялыште акам шкетын ила ыле .
 сандене дипломым нальым да лектын кудальым мӧҥгӧ . вара кум
 гана серышым возен колтеныт , ӱжыныт . но мый садак шым кай .
 шкенан роношко мийышым , Уфашке , министерствыш , толшо серыш
 дене кайышым . тушто мылам каласышт : " ойгыраш ок кӱл , пашам
 ыштыза " .
   - кызыт школышто эн пӱсӧ проблемыда могай ?
   - шкенен школ нерген ойлаш гӱн , ондак тидым каласен
 кодем . чылазе 110 тунемшына уло . 16 туныктышо . образований шот
 дене чылан высший образованиян улыт . икте Башпединститутышто
 заочно тунемеш . кадр чыла верысе . туныктышо-влак чыланат мыйын
 ученикем улыт . тӱҥ шотышто проблемына ожнысо гаяк -
 тунемше-влаклан келге шинчымашым пуаш , илышлан ямдылаш . ты
 пашашке чумыр педколлектив шке вийжым пышта .
   - туныктышо ден тунемше коклаше кыл могайрак ? мый
 колынам , южо школышто тунемше нимо укеланнак туныктышым игылт
 кертеш . а туныктышо тидлан тунемшым нигузе наказатлен огеш
 керт .
   - районысо школласте тыгай факт-влак лиеденыт . мыят
 колынам . но мемнан школышто але тыгайже вашлиялтын огыл .
 ончыкыжымат ок лий манын шонена . улыт школыштына начарын
 тунемше-влакат . нунын дене туныктышо-влак ешартыш занятийым
 эртарат .
   - Токтар школышто тунемше-влакын фамилийышт южгунам
 " ямде лий " газетыште коеш . литературный кружокда уло мо ?
   - вик ойлем , кружокна уке . мароведна сай , старший
 учитель . урокым пеш моштен пуа . опытшат изи огыл . а почеламут
 ден ойлымашым возаш чыла еҥлан Юмо пӱрен огыл . сандене тыгай
 кружокым вӱдаш неле .
   такшым школна кугешнен кертеш . . мемнан ученикна-влак чыла
 тӱрлӧ профессий дене пашам ыштат . лач космонавтна гына эше
 лектын огыл . теве писатель Абукаев-эмгак уло . мемнан школым
 пытарыс . возаш мемнан денак тӱҥале . кызыт ала-молан шочмо
 школышкыжо уналыкеш толын каяш жапым ок му . а ме тудым кажне
 ийын вучена . Йошкар-олаште каласе-ян , тек жапым муын , толын
 кайыже .
   - тачысе илыш тыланда келша мо ?
   - ок келсе . кызыт туныктысын авторитетше калык коклаште
 йомын . тудым озанлык вуйлатысе-влак огыт шотлӧ . шурным огыт пу .
 туныктышо-влак шке вольыкымат кучат , эрдене кынелат , вольыкымат
 ончет . . кечывалым , кастене ,
 икманаш , шке семын творческий пашам
 ышташ жап йӧршынак ок код . тетрадьым тергаш кӱлеш , уроклан ям-
 дылалташ . сандене , вик ойлымаште , таче ялысе туныктышо пеш неле
 условийыште ила . лач ик пашадар дене гына , тудыжо мемнан кол-
 хозник-влакын деч ятырлан шуко , кочкашат , чияшат налман . ок си-
 те тидат .
   - ойлат , ончыкыжым 10-шо , 11-ше класслам тунемашат оксам
 тӱлыман лиеш . тидын шотышто могайрак шонымашда ?
   - уда . тунеммылан оксам тӱлыман лиеш гын , ялысе еҥын
 икшывыже-влаклан пеш неле лиеш . ял калык пашадарым ик ганат жа-
 пыштыже ок нал , да тудыжат пешак изи . талантан йоча-влак окса
 укелан кӧра умбакыже тунемаш каен огыт керт . тидыже моткочак
 лӱдыкта .
   - школышто йоча-влак " кугарня " газетым шукын налыт мо ?
   - раш каласен ом керт , но ялыштына кумло утла ешышке ты
 газет толеш . газетда пеш сай , тау мутым гына ойлен кертам
 тудым луктын шогышо чыла пашаеҥлан .
   фотосӱретыште : С . С . Сайфуллин ( фотом 1970 ийыште ыштыме ) .
                 	- 68 -
   кушто улыда , поэзийым йӧратыше-влак
   кызыт районысо школлаште руш поэт Ф . И . Тютчевын юбилейже
 вашеш эртаралтшаш смотрлан ямдылалтыт .
   Михайловка кыдалаш школыштат тудын почеламутшо-влакым
 лудмо конкурсым эртарысна . тушко школге ушнышт . чолгарак
 тунемше-влакше шке  моштымашыштым  терген  ончышт .
 участник-влакым кум тӱшкалан шелме ыле . икымше тӱшкаште 1 гыч
 4 класс марте тунемше-влак таҥасеныт . нунын кокла гыч эн сай
 лудшылан 3 " а " классыште тунемше Вера Мартыновам шотлымо .
 тудо поэтын " весенние воды " почеламутшым йоҥгалтарен пуыш .
 кокымшо тӱшкаште ( 5 - 7 класс ) жюрийлан 7-ше классыште тунемше
 Надя Микушеван " она сидела на полу " поцеламутым лудмыжо
 келшен . а кугурак класслаште тунемше-влак кокла гыч 10
 классыште тунемше Надя Суслова " я встретил вас ... "
 почеламутым чон вургыж лудмыж дене колыштшо-влакым куандарыш .
   конкурс мучаште призер-влаклан изирак пӧлекым кучыктышт .
 ӱдыр-влаклан ынде районысо смотрышто призовой верым налышт
 манын тыланыме шуэш .
                	- 69 -
   пален налнем
   шижынат ышна шукто , теле эртен кайыш . чылдырий кечыйол ,
 окна янда гоч классыш пурен , книга ӱмбалне юарла , шошо толмым
 шижтара . теле эртыш , почешыже шошат мемнан дене тыгак писын
 чеверласа . уэш ик тунемме ий шеҥгелан кодеш . ончылно -
 ургыжландарыше экзамен , вара - чоным луштарыше , кумылым
 нӧлтышӧ каникул . кӧлан каникул , а кӧлан - ончылан шуко тӱрлӧ
 йодышым шындыше кенеж . выпускник-шамычлан гын теве тыгай йодыш
 -влаклан вашмутым кычалаш тӱҥалман : кушко каяш ? мом ышташ ? ала
 тунемаш пураш ? ала пашам кычалаш ? южым нине йодыш-влак кызытак
 тургыжландарат .
   поро кече , " кугарня " !
   уло кумыл дене тылат Волжский вел гыч возат . " кугарня " ,
 тый Йошкар-олаште верланенат , сандене чыла палышаш улат . тиде
 йодышнам вашмут деч посна от кодо , шонена . ме огына пале ,
 бухгалтерлан кушто туныктат . могай экзамен-влакым кучыман ,
 возыжа . ме вара ямдылалташ тӱҥалына ыле . направлениян лият
 гын , кузе пуртат ?
   Надя , Света , Эля да молат .
   Черкысола .
   вашмут
   эн ончычак районысо калыклан пашам муын пуымо шотышто
 центрыш миен толза . туштат пален налын кертыда .
   Марий кугыжаныш  университетын  экономический
 факультетышкыже тунемаш пурен кертыда . тушто бухучет
 специальность уло . тиде специальностьым налаш шонышо-влак вич
 ий гыч бухгалтер лийын кертыт . экзаменым географий , математика
 дене кучыман . тыгак руш йылме дене изложенийым возыман .
   М . Горький лӱмеш  политехнический  институтын
 инженерно-экономический факультетыштыже    бухгалтер
 специальностьым налаш лиеш . экзамен-влак университетысе гаяк
 улыт .
   Ежовысо марий совхоз-техникум бухгалтер-экономистым
 ямдыла . тений тунемаш индешымше классым пытарыше-влакым гына
 налыт . кум ий тунемман . экзаменым математик дене кучыман , руш
 йылме дене изложенийым але сочиненийым возыман .
   а направлений шотышто тыгайрак вашмут лиеш . целевой
 направлений дене тунемаш толат гын , экзаменым сайын от кучо
 гынат , тунемаш пурет . мо тыгай целевой направлений ?
 иктаж-могай предприятий , шкаланже специалистым ямдылаш манын ,
 шке кумылын туныктен лукташ келша . тунемметлан оксам
 государстве огыл , а тиде предприятий тӱлаш тӱҥалеш . ты
 предприятий кӱшеш тунем лекташ лиеш . тиде предприятий тылат
 направленийым пуа . лач тудыжо целевой направлений маналтеш .
   тыгак Йошкар-олаште бухгалтер-влакым ямдылыше кӱчык курс
 ( 2 - 8 тылзаш ) уло . кыдалаш образованиян ӱдыр-рвезе-влак кӱчык
 жапыште теве нине организацийла пелен тунем лктын кертыт :
   - Россий госкомстатын марий учебный центрже , тел : . 5 - 52 -
 66 .
   - М . Горький лӱмеш Марий политехнический институт пелен
 кадрым ямдылыше межведомственный центр , тел . : 5 - 78 - 18 .
   - Рф промышленность министерствын вуйлатыше да
 специалист-влакым ямдылыше Эпк курс-влак , тел . : 6 - 80 - 18 .
   моло йодышым ончыктымо телефонла дене рашемден кертыда .
   нине ӱдыр-влак йодыт : " мемнан йолташ ӱдырна телеграфистке
 лийнеже . тыгай профессийым кушто налаш лиеш ? "
   вашмут куандарышыжак огыл . паша вер укелан кӧра кызыт
 телеграфистым ямдылымым чарненыт .
   ончыкыжымат " пален налнем " рубрикышкына йодышдам вучена .
              	- 70 -
   " кугарнян " дайджестше
   айдеме да пӱртӱс
   Тарзан лийнет гын ...
   Индийыште Абкар кугыжа годсо тыгай легенда уло : пуйто
 Абкар шукерте огыл шочшо икшыве-влакым айдеме тӱня деч ойырен
 да , могай йылме дене мутланаш тӱҥалмыштым пален налаш манын ,
 шучко шымлымашым эртарен . шуко тӱрлӧ национальностян
 икшыве-влакым поген , шкенжын кӱ полатешыже петырен ашнен .
 нуным пукшеныт , йӱктеныт , но йоча-шамыч ончылно ик мутымат
 ойлен огытыл . тыге кандаш ий эртен . кӱ полатым почмеке , пале
 лийын : нунын кокла гыч нигӧ ик мутымат пелештен кертын огыл .
 нуно янлыкла магыреныт , пийла оптеныт ...
   мемнан курымысо кок сылнымутан произведений таче кечынат
 моткоч шуко еҥын чонжым тургыжландара . иктыже - англичан
 писатель дапоэт Редьярд Киплингын пире кӱтӱш кушшо Маугли
 индус йоча нерген йомакше , весыже - американ писатель
 Берроузын " тарзанже " . ир пӱртӱсеш кушшо чулым мотор да весела
 рвезын образше ынде ятыр жап кинотеатрлаште экран гыч огеш
 кораҥ . ойлат , пуйто Редьярд Киплинг шуко жап Индийысте илен
 да произведенийжын негызшылан чын лийше сӱретым налын . но ир
 янлык айдемым ончен-куштен кертеш мо ? очыни , кертеш .
 Индийыште веле огыл , тыгак Европышто , Америкыште . . вет
 тыгай пример ятырак .
   шукерте ожнак тыгай йодыш шочын : икшывым ача-ава да моло
 айдеме деч ӧрдыжтӧ ончен кушташ гын , могай тудо лиеш ? могай
 йылме дене кутыраш тӱҥалеш ?
   Индийыште Абкар кугыжа годсо тыгай легенда уло : пуйто
 Абкар шукерте огыл шочшо икшыве-влакым айдеме тӱня деч ойырен
 да , могай йылме дене мутланаш тӱҥалмыштым пален налаш манын ,
 шучко шымлымашым эртарен . шуко тӱрлӧ национальностян
 икшыве-влакым поген , шкенжын кӱ полаешыже петырен ашнен . нуным
 пукшеныт , йӱктеныт , но йоча-шамыч ончылно ик мутымат ойлен
 огытыл . тыге кандаш ий эртен . кӱ полатым почмеке , пале лийын :
 нунын кокла гыч нигӧ ик мутымат пелештен кертын огыл . нуно
 янлыкла магыреныт , пийла оптеныт ... тиде ончыктен : йылме
 айдемын генетический шарнымашешыже огеш код .
   тидын нергенак моло пример-влакат ойлат .
   1920 ийыште Индийын Миднапур районыштыжо еҥ-влак
 джунгли гыч лекше , янлык гай койшо " призрак-влакым " ужыныт да
 тиде верым авырен налыныт . кенета пире пыжаш гыч кугу пире
 дене пырля кок изи йоча лектын . кучымеке , пале лийын : нуно
 акаж ден шӱжарже улыт . иктыжлан кандаш ий , весыжлан - кокыт .
 коктынат нылйола веле коштын моштеныт да мутланен кертын
 огытыл . изиракше ик ий гыч колен , а кугуракше эше индеш ийым
 илен . ик жап гыч пыкше-пыкше йолымбалне шогаш тунемын да
 икмыняр мутым каласен моштен .
   1935 ийысте Сальвадор элын чодыраштыже вич ияш чара
 йочам верештыныт . янлык-влак деч лӱдын , тудо пушеҥге укшышто
 илен . тӱрлӧ емыжым , саскам кочкын , кертмыж семын колымат
 кучен . умбакыже тудын дене мо лийын - огыт пале .
   Индийын Ассам штатыштыже 1923 ийыште ава леопардым
 лӱеныт .
   тудын пыжашыштыже игыжым веле огыл , тыгак вич ияш
 икшывымат верештыныт . кучымеке ,
 тудо магыраш , пуредылаш , кӱчшӧ
 дене удыраш тӱҥалын . воктенысе ялыштак тудын ачаже ден аважым
 муыныт . аважын каласкалмыж почеш кум ий ондак йочам пасушто
 пашам ыштыме годым леопард сакален наҥгаен улмаш . муын кондымо
 йоча нылйола веле коштын моштен да лишемше еҥым пурлаш ямде
 лийын . кум ий гыч гына тудо кӱктымо кочкышым кӱмыж гыч кочкаш
 тунемын да изишак шоген кертын .
   Турцийыште ик ӱдыр 8 ий маска ешыште илен . лачак 1937
 ийыште гына ик сонарзе ава маскам лӱен пуштын кертын , но
 айдеме ӱмбак , маскалак мӱгырен , ӱдыр кержалтын . вуеш шушо
 ӱдырым эмлымверыш петыреныт . тидын нерген американ журналист
 Джордж Марани каласкален .
   эшеат оҥайрак случай витлымше ийлаште Индийысе Лакхнау
 ола воктене лийын . кӱртньӧ корно ӱмбалне яра шогышо вагонышто
 ик еҥ айдемыла койшо " янлыкым " ужын . садыже кок могырыш
 магырен кудалыштын да пеш чот шучкын ончен . кучен кертмеке ,
 тудымат эмлымверыш наҥгаеныт . икмыняр жап гыч тушко пазарыште
 ужален шогылтшо , Прагад лӱман еҥ толын . кандаш ий ондак тудын
 мален кийыше изи эргыжым кудывече гыч пире шолышт наҥгаен
 улмаш . " вуйгоҥгыраштыже тудын тамга лийшаш " , - каласен
 Прагад . тыгаяк палым айдеме-янлыкын вуйвичкыжыштыже муыныт .
   1973 ийыште Лондонышто савыкталт лекше " санди таймс "
 газет возен : " Сирийыште ир каза коклаште пеш писын кудалыштше
 рвезым ужыныт . сонарзе-влак тудым кучаш толашеныт гынат ,
 кертын огытыл . рвезе сайын ужын , лӱдыкшӧ лишемашым умбачынак
 шижын " .
   икшывым маймылын ончен куштымо нергенат увер ятырак .
   1946 ийыште Африкыште кок полицейский маймыл кӱтӱштӧ
 илыше рвезым кучен . тудыжо павиан-влак дене пырля 10 ий улмаш .
 нунын дене пырляк тӱрлӧ саскам , кушкыл вожым , кайык муным
 кочкын . кучымо деч вара рвезылан Лукас лӱмым пуэныт . но
 айдеме коклаште эше 40 ий илен гынат , маймыл койышыжым монден
 огыл . шкенжым чӱчкыдынак удырен , вуйжым шупшкедылын ...
   " обсервер " англичан журналыште 1976 ийыште эше ик тыгай
 икшыве нерген каласкалалтын . маймыл-влак коклаште илыше рвезым
 Африкысе Бурунди элыште муыныт . ик жап гыч тыгаяк пӱрымашан
 йочам Йӱдвел Цейлонышто ( шри-ланка ) верештыныт . нуно
 моткочак чулым , писе да виян лийыныт .
   могай амаллан кӧра ир янлык айдеме икшывым ашна - каласаш
 неле . икте раш : икшывынушым шындыме жапше - шым ияш марте . ты
 марте янлык коклаште илен-кушшо йоча айдеме тӱняш пӧртылтымӧ
 деч вара кужу ӱмырым ок иле да кошташят , мутланашат тунем ок
 шу . шымлызе-влакын шомакыштлан ӱшанаш гын , шым ий жапыште
 икшывын тӱня дене 70 тӱрлӧ кылже вияҥеш да ӱмыржӧ мучко ок
 вашталт . молан ? шоналтас гын , икшывын ава помышыштак лийын
 шушо генетичэский кыл лийшаш , вет айдеме шуко тӱжем ий дене
 вияҥын , ушым поген толын ... туге гынат , мыланна келшыше илыш
 пӱртӱс деч ойырлымеке , айдемын чӧнжо ден капше начарештыт , вес
 семынже , кӧргӧ ойыртемыштым йомдарат . лач ты шотышто " маугли "
 ден " тарзанын " авторышт пӱртӱс закон деч кораҥыныт .
   айата ынде пӱртӱс лоҥгаште ятыр жап шкет илыше , вуеш шушо
 айдемын пӱрымашыжым ончал лектына .
   шукерте огыл Кабардино-балкарийыште курык коклаште ик
 еҥым ужыныт . тудо янлык коваште гыч ургымо вургемым , йолешыже
 шке гыч ыштыме катам чиен . пел капше наре петырыше пондашыже
 лийын . мутланашат пеш нелын мутланен , ойлымыж годым чурийже
 йӧршынат вашталтын огыл . верысе еҥ-влак тудын дене шуко жап
 кутырымо деч вара пален налыныт : курыкан чодырашке тудо , 36 ий
 ожнак йолташыже дене пырля , сар жапыште полицайлан ыштымылан
 кӧра совет-влак деч лӱдын куржын улмаш . ятыр жап мланде
 рожышто иленыт . янлык шылым , коштымо емыжым , кушкыл вожым ,
 пӱкшым да поҥгым гына кочкыныт . тыге кандаш ий эртен . но икана
 йолташыже логар рак дене церланен . эмлаш манын , садет шӱртеш
 кылдыме кошар кӱртньым нелыктен . тыге тудо пуалше шӱлым пӱчкын
 лукнеже улмаш . но кертын огыл , йолташыже колен . тылеч вара
 шкетланже эше 28 ий илаш логалын . эркын-эркын мутланымымат
 чарнен . вет 36 ий жапыште еҥ-влакым тудо улыжат кок гана веле
 ужын . каласкалмыжлан ӱшанаш гын , икана , чот черланымыж годым ,
 тудын деке ава " алмастын " ( лум айдеме ) толын да эмлаш полшен .
 тылеч вара , умбал курыкыш кайымыж годым , пырыс игым
 верештынат , ончаш налын . но кок ий эртымеке , пырысым пире але
 рывыж нумал наҥгаеныт . адакат шкетын ... тылеч вара тыге илен
 кертшашла чучын огылат , шке шочмо ялышкыже волен .
   - война пытен мо ? Сталин ила мо ? - йодын тудо .
   родо-тукымжо тудым мушкыныт , илаш верым пуэныт . икте
 ӧрыктарен : 60 ияш кугыза 35 ияш рвезыла койын . шӱкшӧ пӱйжат ,
 чурийыште куптыржат лийын огыл . но ялыште икмыняр илымек , мткоч
 вашке шоҥгемаш тӱҥалын да начарештын . еҥ коклаште илашыжат тудлан
  пеш чот неле лийын , санденак кодшо ӱмыржӧ мучко кӱтӱм кӱтен
 илен .
   а тиде йӱдвел Приморьеште лач сар тӱҥалме деч ончыч
 лийын . вӱд покшелне верланыше мландеш 12 еҥан заставым коеныт .
 сар тӱҥалме деч вара неле жаплан кӧра , очыни , нунын нерген
 вашке монденыт . вӱдын вончаш я шкешт нерген уверым пуаш
 пушыштат , радиостанцийыштат лийын огыл . 13 ий гыч гына кенета
 толын лекше колызо-влаклан кӧра вӱд янлык коваштым чиен коштшо
 пограничник-влак " кугу мландыш " верештыныт . мо оҥайже , чыла
 тиде жапыште нуно службым кӱлеш семын эртарен шогеныт .
 кочкышлан да илымверым ырыкташ колым кучылтыныт . чер деч теҥыз
 регенчылан да моллюско-влаклан кӧра гына утлен кодыныт .
 молгунамсе семынак политзанятийым эртареныт , концертым
 ямдыленыт ...
   айдеме тӱшка , пӱртӱс дене шинчаваш лийын , илен кодын ,
 сеҥышыш лектын .
       	- 71 -
   пашаче ӱдыр
   латкуд ияш Мэри Родарс - Сша-ште эн самырык менеджер
 да тӱняште ик эн уста бизнесменка . тудо шукерте огыл курчак
 дене модын , а ынде курчак - тудын профессийже . Мэри
 йоча-влаклан у курчакым шонен ямдыла , модышым лукшо " катко
 корпорейшн " фирмын вице-президентшылан ышта да идалык мучко 180
 тӱжем долларым налеш . фирме тудлан кудалышташыже автомоби*ым
 шофер дене пырля пуэн . ӱдыр чӱчкыдынак премийым налеш , оксаж
 дене гардеробым уэмда , тӱня мучко ужын коштеш . пашазе шуко
 гынат , шке таҥашыже-влак семынак ила . кажне кечын
 школыш коштеш , мӧҥгыштыжӧ пӧлемлам йытырая .
   Мэри ныл ияшыж годымак пашам ышташ тӱҥалын . кочаж ден
 ковазе майя тукым индеец лийыныт . ачаж ден аваже Сальвадор
 гыч кусненыт да Нью-йорк лишне илаш тӱҥалыныт . ачаже
 портьелан ( унагудышто порядкым эскерыше , сравочым кучышо еҥ ) ,
 сантехниклан , электриклан ыштен . икана тудо Дональд Спектор
 деке водопровод краным ачалаш миен , пелен изи ӱдыржымат налын .
 суртоза ванныйыште плиткым пижыктылын . пусакыште кузерак
 пижыкташ шотлан толмо шумлык сантехник деч каҥашым йодын .
 кугыеҥ-влакын мутланымыштым колыштшыжла , Мэри шке ойжым пуэн .
 Спекторлан тиде пеш келшен . тудо изи ӱдырым шкеж деке
 ассистентлан ӱжын . тудо лачак йоча-влаклан тӱрлӧ модышым шонен
 луктеш улмаш . тӱрлӧ конструкцийым ончен , Мэри шотлан толшо
 ойжым пуэден . Дональд тудым шке фирмышкыже консультантлан
 налын .
   тыге Мэри Родасын ӧрыктарыше карьерыже тӱҥалын .
 ачаже-аваже чот йывыртеныт , но тыгай условийым шынденыт : йоча
 илыш дене илас ,  школым тунем пытараш . кызыт тудо
 Манхэттеныште " профессионал-йоча-влаклан " школышто тунемеш .
 тунемме да паса кечыже шым шагат эр гыч лу шагат йӱд марте
 шуйна , ачаж-аваж дене кас кочкыш годым вашлийын мутлана . но
 ӱдыр ок ӧпкеле . " мый кугыеҥын илысыж дене илем , - манеш тудо .
 - паша мылам куаным да пиалым конда " .
                  	- 72 -
   марий йӱла
   ӱарня
   жап курык гыч йогышо эҥерла эрта . кеҥеж , шыже , теле . . .
   теве шошо запат толын шуын манаш лиеш . идалыкытн
 кеч-могай йыжыҥжат шке семынже сӧрале , чоным куандарыше .
 талукын шӱкшӧ времаже уке . туге гынат ик жап весым алмаштыме
 годым у шижмашым , у шӱлышым шочыкта . тыгак теле дене шошо жап
 ӱчашымашат . лач ты йыжыҥыште калык Ӱарня пайремым палемда .
   Ӱарня - молан тудым тыге лӱмдат ? тиде пайрем лӱм кок
 мутвож ушымо дене ышталтын : ӱй + арня = ӱарня . марий калык
 тукым моло финн-угор калыкат тиде пайремым палемда
 да лӱмыштат тиде йӧн денак чоҥалтыныт . мордва - ойТарча , коми
 - йӧйвывДыр , удмурт - вӧйДыр , финн - ӧлиӱВикко . пошкудо
 чуваш калыкат ты татым саварни ( суЭрни ) манеш .
   чыла калыксат Ӱарням телым ужатыме да шошым вашлийме
 пайрем семын эртарат . сандене Ӱарням пеш тошто годсо пайрем
 манаш чыла негызат уло .
   Ӱарня кунам эртаралтеш ? тиде пайрем черкын шонен лукмыжо
 почеш огыл палемдалтеш . тудым пӱртӱс илышын йыжыҥжым ончыктышо
 дата манаш возеш . вет тудо шошо велыш тайныше йӱд ден кечын
 кужытшо икгайрак улмо годым эртаралтеш да ик арня времам айла .
   ожно годым тудо кок арнямат налын манаш логалеш . шымлыше-влак
 тидым палемдат , финн-угор калыкынат , чувашынат . тӱҥалтыш
 арняжым тӱҥ арня , весыжым изи ӱярня маныт . чувашат тыгак
 лӱмда : асла саварни ( кугу ӱярня ) ,
 да кесен саварни ( изи ӱярня ) .
 молан пошкудо чуваш пайрем дене
 таҥастарем ? вет наукын туныктымыж
 почеш пале : юл эҥер воктен илыше чуваш-влакше акрет годым
 финн-угор тукым калык лийыныт .
 варажым вес племена дене варналтмеке
 , йылмышт весемын , а илыш-йӱлаштышт шуко икгайлык кодын .
   ӱарня - марийын идалык тӱҥалтыште первый пайремже .
 шорыкйол деч 7 арня вара , кугече деч 8 арня ончыч , вӱргечын ,
 тӱҥалалтын , чуваш-влакын - изарнян . варажым черке христиан
 верам шарымыже дене руш масленица пайрем семын ик арня жапыште
 эртаралташ ( рушарня гыч вес рушарня марте ) тӱҥалалтын .
   ешарен каласыман : вет Шорыкйол пайремже ожно годым
 коштын толын , тудо тылзе календарь почеш кече кужемаш тӱҥалме
 деч вара кугарнян палемдалтын . варажым адакат черкын тушкымыжо
 поцеш тудым Рошто дене иквереш пайремлаш тӱҥалыныт . кече
 календарь поцеш тудо 7 январьын палемдалтеш .
   ӱарня жапын кажне кечыже ожно годым тӱрлӧ семын
 палемдалтын . тӱҥалтыш шочмо кече пурышо ӱярня маналтын ,
 пытартыш кече - лекше ӱарня . изи ӱарня - ӱарня гыч толшо
 кандашымше кече тыге лӱмдалтын .
   ӱарня времаште ярминга-влак эртаралтыныт . тудым Шернур
 велне Кикнур , Эшполдино кундемыште Кора шумат маныныт . ты
 кечын ты кундемыше калык Кукарка пазарыш коштын . курык марий
 велне Юнга эҥер лопышто Пертнур воктен ярмингам оцона
 маныныт .
   мутат уке , моло кечат радам шотан лийын . ик кечын пошкудо
 деке унала коштыныт , вес кечын - оръеҥ-влак у родышт дене уна
 лийыныт , кумшо кечын ӱдыр-рвезе-влак шинчаш , веселитлаш
 погыненыт . ты кышам теве Сотнур школышо ( Волжск район )
 йоча-влакын Ӱарням модын ончыктымышт шарныкта .
   чын , тыште вес калыкын влиянийжат шижалтеш . тыште шочмо
 кеце вашлиймаш маналтеш ( ӱарням вашлийыт ) , кушкыжмо -
 мурен-куштымо кеце , вӱргеце - шере-тамле кочкыш , изарня -
 кумда , йоҥгыдо кече ( кӧ мом шона , тудын дене азаплана ) ,
 кугарня - родо-уна кас , шуматкеце - шинчымаш , коштмаш ,
 рушарня - ужатымаш .
   шочмо кече - йочан кечыже . нуно курыкышто мунчалтат , сурт
 еда мелнам йодын коштыт . кушкыжмын йоча-влак деке ушненыт
 самырык еш-влак . вӱргечын ӱдырын аваже веҥыжлан мелнам кӱэштын
 пукшен ; веҥыже " тещыжым " шкенжын суртыштыжо кугарнян сийлен .
 изарнян пайрем кумдан шарлен : тӱшкан курык гыч мунчалтеныт ,
 лум крепость дене модыныт . шуматын да рушарнян ӱарням ужатеныт .
   ӱарня эртарыме вер - тиде корем , эҥер воктен улсо курык
 саҥга . тышан тайылым ияҥденыт . кужу кож але нулго ломашым
 параллельно пыштеныт . адак муралтен-кушталтен ончыкташ
 площадкым , шинчылташ олымбалым , имньым йолыстен шогалташ посна
 ломашым келыштареныт . посна верлаште пайрем эртарыме верлан
 пазар погымо верат келшен толын . мутлан , Коҥганурышто
 ( Куженер ) , Кукнурышто ( Шернур ) , Сотнурышто ( Волжск ) ,
 Йоласалыште , Кузнецовышто , Изи сундарьыште ( Курык марий )
 села покшелне эртаралтыныт . ожно годым кажне ялын Ӱарня
 пайремым эртарыме верже лийын , тудым Ӱарня курык маныныт .
 тыгай верлаш вес ялла гычат имне дене толыныт . тиддеч ончыч ял
 йыр кеце почеш кудалышт савырненыт . имньыштым той шлея ,
 пӱгыштым тасма да кум оҥгыр дене сӧрастареныт . куштылго
 терыштышт гармонист , шӱвырзӧ , кӱслезе шинченыт да весела мурым
 йоҥгалтареныт . варажым курык воктене улшо  калыкым
 куштен-мурыктеныт .
   пайрем вургем тӱрлӧ лийын . йоча-влаклан аца-авашт
 шӱкшыракым чикташ тыршеныт , вет нуно ӱарня курыкышто пийла
 почаҥыныт , коварчышкышт шинчынат мунчалтеныт . сандене каслан
 ночко коля гай лийыныт . ӱдыр-каце , мутат уке , эн сайыштым ,
 мотор вургемыштым шоҥалаш тыршеныт . качын вуйыштыжо ожно годым
 теркупш , капыште ужга , йолысто портышкем . ош мыжер урвалтышт
 гын тӱрлыман лийын . ужгаштат шке шотан тӱр койын . адак ош
 мыжеран-влак шке куымо потам ӱшталыныт . ӱдыр-влак гын пеледышан
 шовычым , шальым пидыныт . пун пыреман ужгашт , тӱрлӧ тӱсан
 ӱштышт , моторын йӧрымӧ портышкемышт , чаткан пидме йолышт дене
 ойыртемалтыныт . курык марий ӱдыр-влак гын шинчам перыше чиян
 вургемым йӧратат : шовычыштат пеледышан , упшыштат ужарге але
 йошкарге да тӱрлӧ семын ургымо . шӱйыштышт тӱрлӧ тӱсан шер . той
 да ший тӱсан сӧрастарыме ӱзгар , ший мучасан кумда порсын ӱштӧ ,
 ужар але вес тӱсан мыжер . икманас , этнограф С . М . Михайлов
 манмыла , " чылт маке пеледышла койыт " . илалшыраквлакын гын
 лопката ужга , ош мыжер , вуйышто янлык коваштан упш але пун тӱран
 теркупш . тиде чылажат пайремлан волгыдо шӱлышым , куан шижмашым
 пуртен .
   пайрем эртымаш . ӱарня эрым волгыжтӱр дене посна еш-влак
 почыт . кугурак-влак , икшывыштым пеленышт налын , курыкыш
 вашкат . кече лектын шумо деч ончыч курык гыч издер , ивол дене
 торашке мунчалтен волаш тыршат . вет калык ырым почеш " кӧ умбаке
 мунчалтен кая , тудын кынеже але йытын мушыжо кужу лиеш " .
 адак ӱдыр-влак ургышвуеш , вӱдвараш шинчын волаш тӧчат . тыге
 ыштыме дене тӱредме але неле паша годым шылыжет коршташ ок тӱҥал .
  тыге эрденак мунчалтыме дене пӧртыштӧ адак шуршо ок пошо .
   эр кочкышым ыштымеке , йоча-влак курыкыш мунчалташ каят .
 тушто нуно модыт , юарлат . тӱҥ шот дене курык гыч мунчалтат .
 мунчалтат издер , ивол дене , курык гыч пикшла волат . иволжым
 лӱмын келыштарен ямдылат . йымал могырыш лумым тӧр оптат , шыман
 вӱдым шават . тыге кӱжгӧ ий лончо лиеш . эше ты лончыжо кӱжгырак
 да ивол нелырак лийже манын , шикшын-шокшын улшо ушкал але имне
 терысым йыгат , адак вӱд дене ияҥден шындат . тыге шке шотан
 спортивный ӱзгар лиеш . тыге ямдылыме ивол курык гыч мӱндыркӧ
 мунчалтен кая , сандене ӱчашыме годым сеҥышыш лекташ йӧн
 ышталтеш . а тыгайыштлан йоча-влакым поген ямдылыме мелнашт
 пӧлеклалтеш , пуйто варажымат , кугурак лиймекыштат таза
 кап-кылан да кужу ӱмыран лийыт .
   ивол , издер уке годым икшыве-влак ӧрын огыт шого . курык
 гыч мунчалтен волаш кӱр лапчыкым але шке кужытан оҥам ямдылат ;
 адак ӱштервоштырым але выньыкымат ӧрдыжеш огыт кодо . икте
 курык гыч вола , весе тыгодымак курыкыш кӱзаш тӧча . волышыжо
 кӱзышыш миен керылтеш . ваш-ваш шуҥгалтыт , шукыжо годым тыгай
 сӱрет пийораш савырна . кӧ тушто кычкыра , кӧ лекташ тӧча , кӧ
 шӱкедылеш - умылаш неле . эркын-эркын ойырлат да ваш ончалын
 воштылыт .
   ӱдыр-каце-влак гын Ӱарня курык гыч мужырын шогалын
 волат . ломаш мучасте адак тыгай пийорак . вара мучаш гыч
 тӧрштен шуктыдымыжо ӱлык шуҥгалтеш . ик мужыр вес мужыр ӱмбаке
 керылтеш . тыге тыштат пийора погына . пӧрдал-пӧрдал ,
 чумедыл-чумедыл , тышеч лектыт . каче-влак йӧнжӧ улмо годым ӱдыр
 таҥыштым шупшалаш тӧчат .
   варажым тиде ломаш мучаште кугу келге лаке лийын шинчеш .
   тыгай пийорам ончен , кугурак-влак востылыт , кӧн могай
 чулым улмыштым эскерат . кузе уке гын , чулым еҥ гына тушеч кол
 гай лектын возеш .
   Сотнур кундемыште Ӱарня пайремым йоча-влак тыге тӱҥалыт :
   таче тыште Ӱарня ,
   шошо пушан сай арня ,
   оза лийын мелна ос ,
   тамлен ончаш тол тый , тос !
   кечат онча шыргыжал ,
   лумат шула вожылал .
   толын таче сай пайрем ,
   уна лият , тол , родем .
   мурен-кушташ калыкем
   шаҥгак лектын вет , родем .
   микрофон гыч йӱк шоктен ,
   кычыр-кочыр тер мурен .
   ял уремнам тӱзаташ ,
   оҥгыр йӱк ден мурыкташ ,
   кудал тольо шем оржан
   кугу ожо куатан .
   тер покшелне Кавырля
   гармонь дене шокталтен ,
   марий семым шуйдарен ,
   пайрем тӱсым тӱзатен .
   теве эртыш рогожан ,
   сӧрастарыме имнян .
   кучер лийын ӧрышан ,
   мурым шелын уремлан .
   мурым колын , йӱк-йӱаным
   рвезе калык тарванен .
   пайрем кечын сай сӱаным
   шонен ышташ таратен .
   сылне пайрем Ӱарня
   шуйна ыҥде ик арня .
   кушташ-мураш ик арня
   толын ынде Ӱарня .
   арня тӱҥалтыште ешыште авашт-ковашт , акашт-шӱжарышт ,
 мелнам кӱэштын ,  икшыве-влакым Ӱарня вашлияш колтат .
 йоча-влак , салмавондым , тулвондым , ухватӱм кушкыжын ,
 мелнам кучэн , тыге мурат :
   сай сий дене Ӱарням
   лекна таче вашлияш ,
   ӱян мелнам , когыльнам
   лукна тышке ме , йолташ .
   теле гочак вучышна ,
   шӧр-торыкым кучышна .
   сылне марий мурынам
   ямдылышна пайремлан .
   а Ӱярня чот вашка ,
   имне дене кудал пура .
   уна лияш чот вашка ,
   тура корным тыш куча .
   тыгай жапым , веселам ,
   вучена ме ӱярнян .
   мурен-куштен илашлан
   йӧратена илышнам .
   Ӱярням ужатымаш . тудо рушарнян эртаралтеш . Ӱярня курык
 воктене кеҥежым суртым тӧрлатыше-влак шанчашым , тӱрлӧ шӱкым
 кышкат . пайрем жапыштат тыште шуко тор погына : пудыргышо
 терет , иволет , кӱр лапчыкет , уат , олымет , тӱрлӧ кагазет .
 икманаш , изи свалке . адак пайрем ужаташ лӱмын пудыргышо тегыт
 атым , печкем , олымым кондат да тудым онар курчак семын
 келыштарат . кастене , пычкемышалтмеке , тушко тулым чыкат . тул
 ылыж кая , кавам волгалтара . йоча-шамыч да ӱдыр-каче тул гоч
 тӧрштылыт . ты жапыште тулото йыр улшо-влак Сотнур кундемыште
 тыге муралтат :
   арня мучко мунчалтен ,
   шӱшмӱй семын левыктен ,
   кече лумнам шулдарен ,
   курык сернам почыктен .
 припев : ой , Ӱярня , Ӱярня !
   уэш пӧртыл , сай арня .
   ужатена ойгырен ,
   келгын гына шӱлалтен .
   арня мучко колянен ,
   вучышна тыйым ужаташ ,
   тылат угыч таушташ ,
   ме шогална муралташ .
   йӧршын каен ит йом , Ӱярня !
   толаш шоно , сай арня .
   рвезе чоннам паремдаш ,
   муро дене палдараш .
   пижын код тый куэрлаш ,
   шайра курык кожерлаш .
   кеҥеж мартен йывырташ ,
   мемнан чоннам лывырташ .
   вара , мурен чарнымеке , кажныже пытартыш гана чотыртатен
 йӱлышӧ тулото гоч " осалже кайыже , сайже мылам кодшо ! " манын
 тӧршта . вара , пошкудыштым ужын , кидым кученыт да титакыштым
 проститлаш йодыныт (вурседалмым , кредалмым , койдарымым да
 молымат ) .
   Ӱярня модыш-влак . марий калыкын шуко модышыжо калык
 календарь дене кылдалтын . тидын нерген калык йӱлат ойла :
   шорыкйол толеш - пура йӱаш ,
   Ӱярня толеш - мунчалташ .
   кугече толеш - лӱҥгалташ ,
   семык толеш - таҥ кучаш .
   модыш нергенак калыкмут-влакат улыт : " модыш - тазалык да
 уш эҥертыш " , " шоҥго ӱҥгыла модеш , сокыр - тагала " , " рвезе
 годым от мод гын , шоҥгеммек от мод " , " Ӱярня годым от мунчалте
 гын , кеҥежым шуршо кочкеш " да молат .
   муро пеш чын рашемда : Ӱярнян тыҥ модышыжо - мунчалтымаш .
 мунчалташ тӱрлӧ семын лиеш : издер дене , ивол дене , кӱр лаптык
 денат . каче ден ӱдыр-влак , тӱшкан погынен шинчын , курык гыч пу
 шупшыктымо тер денат кургыктен воленыт . тержым курыкыш
 мӧҥгешыже каче-влак радам шот дене шупшын кӱзыктеныт . кӧн
 чогашылже могай - модыш дене тергеныт , модыш денак
 пеҥгыдемденыт .
   Ӱярня времан чыла кундемлаште " Ӱярня вара " манме модыш
 шарлысе . тудым южо вереже " йолгурык " , " ӱярня ломаш " малдат .
 тидлан качымарий-влак , шыл кудалтыме пушарнян ( кугече деч
 кандаш арня ончыч , тиде кече деч вара Кугече пӱтӧ тӱҥалын )
 кашакын погынен , имньым кычкен , чодырашке каят . тушто ломашлан
 йӧрышӧ вияш иле кожым але нулгым пуэныт . ялышке , ӱярня курык
 деке конден , укш деч эрыктеныт , шӱмжым локшинчыныт , варажым
 чаткан пужареныт . тӱҥжӧ дене кӱшыл велыш пыштеныт , курык
 тайылеш йӧнештарен , кӱртньыгорно , рельс семын кок радамын
 почела 5 - 8 кутышым оптеныт . курык тайыл изи годым , ик мучашеш
 пу сорымым артанала оптеныт да ломашын ик вел мучашыжым тушко
 пыштеныт . кӱзаш-волаш тошкалтышым чоҥеныт . тыге 80 - 100 метр
 кужытан Ӱярня вара шуйналт возын .
   мунчалтен волышаш мужыр-влак ломаш тӱҥыш , коктын вачым
 ваш кучен , варалан тореш шогалыт . ончыл мужыр тарванымеке ,
 моло мужыржат , " ӱярня йор-йор , йылме йыр-йыр , мелна чыж-чыж ,
 йол льып-льып ! " манын кычкырен , писын юарлен воленыт .
   ӱлыкӧ писын мунчалтен волаш усталык кӱлеш . тидлан тунемаш
 манын , самырык-влаклан ятыр пӱжвӱдын йоктараш логалеш . тыште
 эн нелыже - ломаш мучашыш волен шумеке , ӱлыкӧ керылташ огыл .
 йӧнештаралтын , тӧршталтен умбакыла куржын колтыман . жапыштыже
 чулымлыкым от ончыкто гын , ӱмбакет почешет волышо-влак
 шуҥгалтыт . тыге пийора манме тӱшкан пӧрдалмаш ийын кертеш .
   Ӱярня пайремын вес модышыжо - тиде тыртыш пӧрдыш , рушла
 карусель маныт . тудым тыге ямдылат .
 1 - 1 , 5 метр кутышан , 8 - 10
 см . кӱжгытан ломаш пӱчкышым налыт , тудын ик мучашыжым , лумеш
 лакым ыштен , вӱдым оптен , кылмыктен шындат . тиде шогалтыме ло-
 маш пӱчкышыш орва тыртышым чиктат . орва диаметр гоч 8 - 10 метр
 кужытан вичкыжрак варам пидыт . варан кок мучашкыже издерым кылдат .
 коктын , тореш кылдыме варам кучен , издерыште шинчышым пӧрдыктат .
  чулым пӧрдыктымо годым ломаш мучашсе издерым виктараш
 каньылжак огыл . шекланен , кӱлеш верыште издерым виктарен от
 шукто - лектын возат , лумышко шуҥалтат .
   Ӱярня жапыште кумшо шарлыше модышыжо - Йыдал пазар .
 тиде модышым тӱрлын лӱмдат - Чамра , Карта паҥга , Шургерем .
 модыш атрибутлан мом кучылтыт - туге лӱмдат . модышын радамже
 тыгай . телым , лумеш лакым ыштен , кандыран ик мучашыжым ,
 пашкарым кылден , кылмыктен шындат . кандыра тӱҥыш кылмыше терыс
 комлям ( имньын ) , але 4 - 5 см .
 кӱжгытан , 10 - 12 см . кужытан пу
 пашкарым пӱчкеден оптат . вӱдышӧ кандыран вес мучашышкыже
 шогалеш . модышын ямже тыште - вӱдышылан логалде , кандыра тӱҥ
 гыч терыс комылям але пу пашкарым шукырак чумал лукташ . а
 кандыра мучаш оза ( вӱдышӧ ) тыгай озорникым йолжо дене чумал
 логалташ тырша . кертеш гын - чумалме еҥ тудым алмашта . посна
 кундемыште кандыра тӱҥыш тошто йыдалым , сандене модышыжымат
 " йыдал пазар " маныт . мондыман огыл : модыш чыла атрибутым
 кандыра окружность линий деч ӧрдыжкӧ лукмеке гына чарналтеш .
 кандыра оза конысто атрибут пытымешке иктымат чумал ок сеҥе
 гын , йодмо почеш кушталтен , муралтен , почеламутым каласен да
 молымат ыштен пуышаш . Ӱярня мунчалтыш дене кылдалтше ятыр
 ырымат ( ӱшанымашат ) калыкыште уло : " Ӱярня арня тӱҥалтыш
 эрдене кече лекме деч ончыч кум гана мунчалтен волет гын ,
 суртышто шуршо ок лий " , " Ӱярня курык гыч мунцалтет , кынет
 ( йытынет ) кужу лиеш " , " Ӱярня курыкышто муцаш марте
 мунчалтет - тӱредме годым шылыжет ок коршто " .
   Ӱярня арня дене кылдалтше эше тыгай ырым уло . тидым руш
 полковник А . Риттих шке возымаштыже палемда . пызле воштыр
 рож-оҥго гоч шинчалыш шӱведат . тиде шинчалжым варажым
 айдеме чер ,  вольык чер эмлаш кучылтыт .
   ты пайрем годым моло модышат шарлыше лйыныт .
   Ӱярня сий . " пайрем годым мӱшкыр кок кыдежан " , " кажне
 пайремын шке чесше " да моло семынат палемдат калыкмут-влак .
 пайремын лӱмжак оҥай - ӱй арня . тугеже гын тиде жапын ӱян
 кочкышлан кугу вниманий ойыралтын . тӱҥ шот дене мелнам
 кӱэштыныт , тидым ӱярня мурат палдара : " Ӱярня йор-йор , мелна
 чыж-чыж ... " сай имньым кычкен , пӱгым сӧрастарен , Ӱярня годым
 родо-влак деке , палыме деке унала кудалыштыныт . толшо родыжым ,
 унажым оза кертмыж семын чонжо каненак сийлаш тыршен . кастене
 модын толмашеш ӱстембалне тӱрлӧ чес пушланен шинчен : коман
 мелна , нӧшмӧ перемеч , пареҥге перемеч , ӱй теркыште радам дене
 шогалтыме туара , нӧшмыгинде , ӱяча . оръеҥ мужыр гын аца-авашт
 деке ӱян мелна кочкаш коштын . шорыкйол деч кодшо пӱкшат
 кӱмыжыштӧ оралалтын шинчеш . а теве Курык марий район Сундарь
 кундемыште кугу пряникым кӱэштыныт . тидлан ош ложаш дене
 ямдылыме руашыш мӱйым , тӱрлӧ тамле пушан шудо ложашым ешареныт .
   Ӱярня - ушкал лийме жап . презе шочмеке , оза вате кишан
 шӧрым лӱштен налеш да , шун кӧршӧкыш опталын , коҥгаш шында .
 тиде тувыртыс кочкаш ешыжым , родо-тукымжым , поро пошкудыжым
 ӱжеш , шунен-шунен сийла . унала толшо-влакат оза деке
 тапнакешышт ( шувышешышт ) салмагиндым , шуктымо пакчасаскаштым ,
 вареньыштым да молымат кондат . адак шке ямдылыме вошт койшо
 вӱдыштымат огыт мондо . тӱҥ шот дене ончыл верыште ӱй лийын .
 тудым тӱрлӧ чес ямдылаш кучылтыныт . сандене вет тыгай калыкмут
 аралалт кодын : " ӱэт уло гын - Ӱярня , уке гын - кукшо арня " .
 пура , пӱрӧ , вичкыж ваштар ташлама корка - тыгай пайрем ӱстелым
 сӧрастареныт . озан ӱстембалныже чес дене тич темын гынат , тудо
 моктанен огыл . унажым ончаш тыгай муро дене тӱҥалын : " ой ,
 пайремем , пайремем , пайремлан келшыше уна толын . ой , мом
 пукшем , мом йӱктем сакырнай водкам укалеш ... "
   тыге теле да шошо йыжыҥыште калык шке чонжым кандара ,
 шушаш жаплан - шошо агалан - ямдылалташ пижеш . шке
 тазалыкланат эҥертышым ямдылат : шыл кочкышым витаминлан поян
 емыж-саска , пакчасаска дене вашталтат , 56 кече жаплан Кугеце
 пӱтым кучаш тӱҥалыт . медицинын туныктымыжо почеш пале :
 времан-времан кочкышым вашталтыл
 шогымаш тазалыкым палынак пеҥгыдемда .
   Ӱярня калык ойпогышто . калык ойпого ( фольклор ) деч
 илышын ик йыжыҥжат ӧрдыжеш кодын огыл . теве Ӱярня нерген
 калыкмут , тушто , калык пале , муро , ырым да молат улыт .
 икмынярыштым радамлен ончыктем . " Ӱярня жапыште йӱштат
 мунчалта " ( тудат иземас тӱҥалеш ) , " ӱярня деч
 вара латкок поран
 толеш " , " ӱярня деч варат пий кӱкшыт ( келгыт ) лум возеш " ,
 " ӱярня кече луман - урлыкаш шийме годым йӱран " , " ӱярня кече
 лым лиеш гынь - дуды ыштым годым начкы лиеш " , " ӱярня лектыш
 шуматын лум - пакча саска , чодыра емыж , шоптыр лектышан лиеш " ,
 " ӱярня кечылаште арвер мушкаш ок йӧрӧ : кинде шӱч вуян лиеш " ,
 кеҥежым мыйын ӱярня , телым - Кугече пӱтӧ " ( тушто , пуйто чыве
 тыге ойла ) . " кунам гынат мыйынат Ӱярня лиеш " ( тӱвыргын илаш
 шонышо еҥ ойла ) .
   Ӱярня пайрем эртымеке , ончалза чодыра аланышке : лум
 тушто ош пальката огыл , изиш сурештын , пушеҥге ӱмылат
 кандалгын кояш тӱҥалын . варажым кандалге тӱс алан покшеке
 лектеш да кавашке кусна . шекланенрак ончалза-ян : леведыш
 тӱрыштӧ кечыше ий сӱсат кандалге тӱсым налын , пуйто ала-могай
 сӱретче кисточкыже дене кава тӱсым йыгалтен коден . тудым
 ончен , мутмастар Валентин Колумб почеламутшо гыч ик строфа
 ушыш толын пура .
   пӧрт ӱмбалне ий кержалтын ,
   пуйто теле , йол сакен ,
   шылын куржаш ямдылалтын ,
   шошылан шичмеш сукен .
          	- 73 -
   серыш ...
   Сенькан вакш
   илыс гыч
   ала-кунам пеш ожно Марий кундемыште , Лаж эҥер воктене ,
 чынжым гын Лажъялыште , илен улмаш Сенька . тудо моткоч
 йорлын , изи шӱкшӧ пӧртыштӧ илен .
 вольыкшат , кайыкшат , мончажат
 лийын огыл . вӱтажат мланде пелен веле шинчен . а пӧрт воктензе
 шуанвондо , нуж да шӱкшудо кушкыныт . шкежат тудо шот дене илаш
 тыршен огыл , ял еда кермычым веле кырен коштын .
   ик кечын тудо пеш тора ялыш кая да касеш кодеш . уремыште
 коштеш-коштешат , ик поян суртын капкашкыже тӱкалта . Сенька
 сурт оза поктен колта манын шонен , но капкам ӱдырамаш почын
 да , нимом йодде , тудым пӧртыс пуртен ,
 кочкаш шынден . ӱстел тич
 мо гына лийын огыл , пуйто Сенькам тыште шукертак вученыт .
 кочмек , Сенька малаш возеш . тыгай яндар кӱпчык , тӧшак ! чыла
 тидыже йорло еҥлан омо семын гына чучын .
   эрдене кынелмек , кидым , шӱргым мушкын , Сенька кочкаш
 шинчеш . оза кува йорло унам ужатасат ок шоно . ик пасам ышташ
 йодеш , весым . печым пудалаш кӱшта . тыге ик кечат эрта . оза
 кува ден Сенькан шомак ок пыте : ик мут почеш весе рончалтеш .
 эрлашыжым Сенька адак ок кай . тыге кече почеш кече эрта . кок
 арнят чоҥешта . поян оза кува йорло Сенькалан марлан лекташ
 кӧна . тыгай уверым колмек , Сенька моткочак йывырта , кузе уке
 гын : ямде пӧрт , кӱжгӧ поян сурт-оралте , вӱта тич вольык . йорло
 еҥлан - тиде йомакысе илыш . но яндар каваште кӱдырчӧ кӱдыртымӧ
 семын , Сенька куважын шонымашыжым пален налеш : поян кува ,
 чыла поянлыкшым , суртшым , вольыкшым пошкудыжлан коден ,
 Лажъялыш каяш тарванен . ӱчашаш от тӱҥал вет , Сенькат куваж
 дене пырля Лажъялыш лектын кая . пеленышт лач ик печке ӱйым
 гына налыт . ялыш толмек , оза кува вигак пашалан пижеш . пӧртым
 мушкын , эрыктен лектеш . коҥгаш олта , пошкудыж деч ложашым
 конда , мелнам кӱэшташ пуашым ямдыла . кугызажым Юмо ончык
 шынден , кумалаш кӱшта . шкеже кудывечыште шӱкшудым эрыкташ
 тӱҥалеш . кас велеш чыла суртолмым нулен шындыме гай эрыктен
 шында . вара мелнам кӱэшташ тӱҥалеш . ӱй печке гыч ик-кок гана
 коштал налеш - чыр-чыр шоктен колта . коктынат ӱй печкеш
 ончалыт - тич шӧртньӧ . кугызажым ончалын , куваже чоян каласа :
   - тиде тыйын пашат , Сенька . тый Юмым кумалынат , садлан
 тудо тылат поянлыкым колтен .
   Сенька ӱшана , моткоч куана . " мыйын сукен шинчын кумалмем
 арам лийын огыл " , - семынже шона . тылеч вара нуно моткоч кугу
 пӧртым чоҥат , вӱтам , мончам , капкам ыштат , йоча-влакыстат шуко
 лийыт . но ялыштышт вӱдвакш уке улмаш . садлан еҥ-влаклан вес
 ялыш йоҥышташ кошташ кӱлын . а ялге погынен ышташ шотыштат
 лийын огыл ала-мо . тыге Сенькан вӱдвакшым ышташ шонымашыже
 лектын . жап эртымек , вакш шочынат шинчеш . калык тиде вакшым
 Сенькан вакш манын . Сенькан вакш шуко жап калыклан пасам
 ыштен , а кызыт гын пушыжат кодын огыл . туге гынат
 шоҥгырак-влак сарнат , уныкаштлан каласкалат .
   вакшым гына огыл , Сенькажымат , ватыжымат порын гына
 сарналтат . ойлат , пуйто нуно пеш поро чонан лийыныт . вот вет ,
 туге вет , ик гана сай пашам ыштет гын , калык шуко жап шарнаш
 тӱҥалеш .
            	- 74 -
   спорт , спорт , спорт
   олимпиадын йӱксавышыже
   чеверын , Лиллихаммер !
   салам лийже , Нагано ! тыге ойлаш лиеш Норвегийысте
 кодшо рушарнян пытыше телымсе хвии Олимпийский модмаш нерген .
 спортым йӧратыше-влаклан февраль моткоч кугу пайремым
 пӧлеклен . миллионло телезритель-влак шке яра жапыштым канде
 экран воктене эртареныт , шке йӧратыме спортсменышт верч кӧжӧ
 ойгырен , кӧжӧ куанен , но ынде чылажат шеҥгелан кодын . черетан
 Ош Модмаш ныл ий гыч Японийыште эрта .
   Норвегий - изирак эл . туге гынат спорт пайремым кӱлеш
 семын , кӱлеш кӱкшытыштӧ эртарен , шке чапшым уло тӱня ончылнӧ
 эшеят нӧлталын . норвежец-влак унам сайын вашлийын моштымышт
 дене веле огыл , тыгак кеч-могай таҥасымаште тале соперник
 лийын кертмышт денат ойыртемалтыныт . арам огыл нуно эн шуко
 медальым сеҥен налыныт - 26 ( 10 шӧртньӧ , 11 ший , 5 той ) .
 кокымшо верыш Германий лектын , шке чондайышкыже 24 медальым
 ( 9+7+8 ) пыштен .
   но Российысе спортсмен-влакым поснак палемдыме шуэш .
 нуно тыгай кӱкшытан таҥасымашке посна команде дене икымше гана
 лектыныт гынат , моло-влак ончылно лӱмнерыштым волтен огытыл .
 уда экономический , политический положений , тыгак Ссср-ын
 шаланымыже мемнан-влаклан шуко нелылыкым шочыктен . Медеошто ,
 цахкадзорышто , Бакурианиште верланыше чапле базе-влак
 Российысе спортсмен-шамычлан омсаштым кугу оксалан гына
 почыт . а кушто тудым муаш ? туге гынат 11 шӧртньӧ ( эн шуко ) , 8
 ший , 4 той медаль мемнан элышке толын . тиде мутат уке , моткоч
 кугу сеҥымаш .
   конешне , чылаштынат кугу ӱшан Российысе хоккеист-влаклан
 ыле , но нуныштат кузе окшаклен тӱҥальыч , тугак пытарышт .
 финн-шамыч дене кумшо верлан модмо годым эсогыл
 0 : 4 " кукшо " счет
 дене сеҥалтыч . икымше гана мемнан хоккеист-влак Ош Модмаш
 гыч нимо деч посна пӧртыльыч . такше тидлан ӧрманат огыл , вет
 таце кечылан шуко уста спортсмен йот эллаште шийвундым
 " удыркала " . нунымат умылаш лиеш : окса деч посна пиалан от лий ,
 мӱшкыретат ок тем . Российысе хоккеист федерацийлан
 " шоягоремжым удыркалаш " жап шуын , очыни .
   хоккей хоккей дене , а вот ечызе-влакым нунын дене
 таҥастараш огеш лий . Санк-петербург гыч уста ечызе Л . егорова
 дене нигӧат таҥасен ок керт . таче тудо ече спортышто , мутат
 уке , - лидер . мемнан спортсменкына почетан пьедесталын эн
 кӱшыл верышкыже кум гана нӧлталтын . ынде коллекцийыштыже куд
 шӧртньӧ медальже уло .
   специалист-влак Олимпиада деч ончыч эн мастар
 фигуристлан англичан Д . Торвилл ден
 К . Диным - шотленыт . мутат
 уке , нуно ий ӱмбалне моткоч моторын койыныт . пьедесталышкат
 шогалыныт , но кумшо верыс , а эн кӱкшӧ ты гана Россий гыч
 самырык мастар-влак О . Грищук ден Е . Платов лийыныт . ик
 тошкалтышлан ӱлнырак адак мемнан-шамыч - М . Усова ден
 А . Жулин . пӧръеҥ-влак коклаште таҥасымаштат Россий гыч
 А . Урманов эн мастар улмыжым ончыктен .
   поро мут дене тыгак моло ечызе , биатлонист , фристайл дене
 таҥасыше-шамычым палемдаш кӱлеш . сеҥымаште нунынат надырышт
 кугу .
   мемнан республика гыч Ош Олимпиадыште ик спортсменат
 участвоватлен огыл . но ондак тыгай-влак лийыныт : 1988 ийыште
 С . Исакова ( иймаш ) да 1978
 ийысте Н . Селюнина ( ече ) вийыштым
 тергеныт . икымше спортсменкыже призер верым налын огыл гын ,
 Н . Селюнина йолташыже-влак дене эстафетыште кокымшо верыш
 лектын ыле .
   а вот пошкудо Башкортостан гыч лилихаммерыште шке
 мастарлыкшым куд спортсмен терген . тыгай еҥ-влак дене
 кугешнашат сулык огыл .


     (ҥоте: паге нумберс ин тхе оригинал боок нот индицатед.)

 127 школьный библиотека
 Шабдар Осып
 Ӱдырамаш корно
 роман
 книгам лукшо марий издательство
 Йошкар-Ола 1975
 Шабдар Осып
 Шабдар Осип ( Шабдаров Иосиф Архипович ) 1898 ий 27
  мартыште Марий АССР , Сернур район , Изи Лужалу ялысе
  йорло кресаньык ешеш шочын .  ончыч Мустай тӱҥалтыш
  школышто , варажым Сернурысо двухклассный школышто
  тунемын .
 1917 ийыште Шабдар Осып сарыште лийын .  1918 ийыште
  , фронт гыч пӧртылмекше ,  " Помыжалт , марий "  первый
  почеламутым возен .  тиде ийынак Сернурышто марий педкурсышко
  тунемаш пурен .  литературный пашам виян ышташ тӱҥалын
  .  ятыр почеламутым , ныл пьесым -  " Йыпше темын "
   ,  " Эҥгеклан тоҥгак "  ,  " Шолем "  ,  " Илыш йыжыҥ "
  - возен .
 1929 ийыште  " Кӱсле йӱк "  лӱман первый почеламут сборникым
  печатлен луктын .  тиде ийынак тудо Казанский педагогический
  институтышко тунемаш пурен .
 1933 - 37 ийлаште Н .К . Крупская лӱмеш Марпединститутышто
  марий литературым туныктен .  тиде жапыште Шабдар ятыр
  литературно-исследовательский статьям возен , школлан
  марий литература хрестоматий-влакым ямдылен .
 30-шо ийлаште Шабдар тале прозаикыш савырнен .  1927 ийыште
   " Акыр саман "  первый повестьше возалтын гын , 1931
  ийыште  " Кориш "  , 1932 ийыште  " Телеграмма "  ,
   " Тӱшка вий дене "  повесть-влакым возен .
 кугу чапым Шабдар Осып  " Ӱдырамаш корно "  романже
  дене налын .  тиде романын посна ужашыжым 1929 ийыште
   " У вий "  журналеш печатлен , 1930 ийыште посна книга
  дене луктын .  1936 ийыште кокымшо книгаже возалтын
  да роман кок ужашыжге 1937 ийыште Москваште Гослитиздатеш
  печатлалт лектын .
 роман революций деч вара марий ялын уэммыжым , у корно
  дене кайымыжым да колхозым ыштымашым сӱретла .  романын
  кумшо книгаж гыч икмыняр ужашыже газетлаште печатлалтын
  .  но писательын творческий планже шукталтде кодын .
 Шабдар Осып 1943 ийыште август тылзыште колен .
 ( с ) книгам лукшо марий издательство , 1975 .
 первый книга
 семык
 1
 чевер кече чолга шинчаж дене ужар мландым раш онча .
   мланде ӱмбалне : уремыште , олык лапыште , мардеж
  логалдыме моло верыште - лӱп-лӱп шокшын чучеш , ласкан
  шӱлалташ юж ок сите .  уржа пасушто гына изишак йоҥгыдо
  : ала-кушеч чодыра велым толын лекше умыр мардеж ,
  выж-ж пуалын , вуйым лукшо уржам Юл вӱд ловык гай койыктен
  тарвата ...  адак тыгай годым ӱмылан чодыраште кожер
  йымалан шылын кодшо эр юалге юж , чодыра кишын , пеледышын
  ӱпшен , айдемым , тугак моло чонанымат куандара .
 ужар посто гай олык мучко , южо вере , нарынче лаштыкын
  койын , семыкшудо пеледеш .  кашын мардеж почеш мӱяк-тутло
  олык саска пуш нерым шыман чыгылта .  тиде лопка олык
  покшечын ший кудыр гай кадыргылын , коклан ужар чашкерыш
  пурен-лектын , эҥер вӱд чурийончыш гай йылгыжеш , мотор
  кеҥеж пӱртӱсым каласен моштыдымын сӧрастара .
 олык мучко южо вере , тӱшкан-тӱшкан пӧдыра ош пеледышла
  койын , ала-мо тарванылеш : ала кӱшыч кайыше ош йӱксӧ-влак
  канаш волен улыт , ала ашныме комбо , игыжым вӱден
  , нӧргӧ шудым пурлаш лектын , ала ош комбо гай ошын
  чийыше марий ӱдыр-влак шинчаланшудым погат - мӱндырчын
  палашат ок лий .  шукыжо ӱдыр-влак докан .  молан манаш
  гын , таче яра кече .  яра кечат веле огыл - таче семык
  ...  ужар олык покшелне ӱдыр-каче-влак кок тӱшка дене
  коштыт .  теве ик тӱшка гыч йӱк шоктыш :  " Марина-а
  , тышке то-олза-а ! "   кок тӱшка иктыш ушныш .  изиш
  лият , тушеч муро йӱк шергылте ...
 2
 тура кечывал торак огыл гынат , Кугу Тумер уремыште
  але калык шагал коеш .  капка гыч капкашке содор гына
  эртен ошкылшо ӱдырамаш-влакым веле ужат .  нуно пайрем
  чесым ямдылат , кӱлеш тарманым , атылам вашваш миен
  наледат .  южо пӧрт вуйла гыч тырге изи шикш кӱза ,
  почмо тӧрза гыч тутло пура пуш , салма пуш нерыш эҥерта
  .  Кугу Тумерыште але нигӧат , тошто еҥлан сортам чӱктен
  , семык пайремым тӱҥалын огыл .  ик Токмак Сапан гына
  уремышке лектынат , урем мучко тайныштайнышт ошкеда
  .  коклан шке йӧратыме лудыш мурыжым урем шергылтмешке
  кычкыралын мурен колта :
 те-эрет мото-ор - кандаш пӱя-ан ,
 алашат мото-ор - шагыл йола-ан .
 ватет мотор - ош мото-ор ,
 шке мото-ор - шем мотор-о-ор ...
 сапан кугыза таче эрдене эрак семык чесым авызлыде чытен
  кертын огыл , садлан чара вуйын , ӱштыле лектын , рожын
  сур портышкемже дене урем пуракым тӱргыкта .  ошкыль0-ошкылят
  , кок тӧрзан пӧрт ваштареш шогалын , пеш кычкыркала :
 - Кори таҥ , улат , уке ?  эй , Кори таҥ , манам !
  Кыргори Миклайыч дома , нет ?  э-эй , Кугерги-ин ?
 - улам , улам , Сапан таҥ , тый улат мо ?  - пӧрт гыч
  шоктыш .
 - мый , мый шол .  семык пуратым подылаш пурем вет ?
   а ?  пурем чай ...
 - э-э , ойлыман мо ?  пуро ,  - манеш Кори кугыза .
   сапанат , тыпкы-топко тошкыштын , топсан капкам кочыр-рик
  почын пурен кая .
 3
 кечывал эртен .  уремыште пайрем калык кояш тӱҥале .
   йӱшӧ-влак коктын-кумытын шырге муралтен каят .  ял
  кыдалне шӱвыр йӱкат шоктыш :  шӱвырзӧ Мачун ший йытыран
  шӱвыржӧ лывыргыше марий-влакым лулегыдыме гай модыкташ
  тӱҥале .
 тумер марий-влак , коктын-кумытын кудал толшо вучымо
  унаштым налаш лектын , капкам почын пуртат .  уна еҥ-влакын
  имне ӱмбалнышт шийын-тойын йӱла , торта йыр чевер деч
  чевер йолва чӱчка .  шкеныштын чиен шогалмашыштат пешак
  чапле : ӱдырамаш ӱмбалне пор гай тувыр-шовыр , вуйыштышт
  пеледыш тӱсан порсын шовыч .  южо рвезырак ватыже ужар
  озым тӱсан сывыным чиен .
 Кори кугызан кугырак ӱдыржӧ ден веҥыже кудал тольыч
  .  Кори кугыза ӱдыр-веҥыжым шке налаш лектын пуртыш .
 кече кас велыш каен .  урем тич калык ош комбо гай койын
  лӱшка .  йырваш ойлымо йӱк , муро йӱк лым ок лий .
   семык пайрем чот тӱҥале .  шукертак , сар тӱҥалме
  почешак , арака пытен гынат , марий-влак семык пайремым
  эртараш йӧным муын улыт : мӱанже - мӱй пӱрым шуктен
  , мӱкш укеанже - сакыр пӱрым да монь ыштен улыт , мо
  гынат , пайрем чылт кукшеш ок эрте .
 4
 марий-влак семык пайремым пагалат .  могай гына тутло
  сий дене нуно шке унаштым огыт сийле , могай гына шыма
  койыш дене огыт шуно ?  виян пӱрӧ дене , нугыдо пура
  дене лывыргыше йылмышт могай мутым ок ойло , могай
  лыжга мурым ок муралте .  шукыж годымак тиде кокла
  гыч алди-булди койышат шижде тарвана , ораде ушланат
  корно почылтеш .  семык пайрем кок тӱран керде гай
  : сылне мутымат муэш , сай койышымат ончыкта , шучко
  йӱкымат луктеш , шакше мутымат тарвата .
 айык годым шып малыше янлык койыш , шучко шонымаш йӱшӧ
  вуй дене оранек тарванен лектын кертеш .  тунам поянже
  , шке сурт-печыж дене , кычкен лекме имньыж дене моктанен
  , йорло еҥын чонжым утыр когарта , утыр шыдыжым луктеш
  .  ӱстел коклашак кынел шогалын , пӱтынь унагудо ончылно
  моктанен мура , кугешнен ойлен колта :  " мыйын мом
  гына уке ?  суртемже сурт мо - сондык , колялан пураш
  рож уке .  идым-печыште кунар тошто каванем уло , шинчет
  ?  мый !  мый чыла кертам !  тыгай яргакшым вич пачаш
  налын ужалем ... "
 йорлыжо , моло годым пӱйым пурлын чытен коштшо , йӱшӧ
  вуйжо дене вигак руал пуа , поян пошкудыжын опкынлыкшым
  почын ойла :  " туге ынде , поян - койышыж дене , йорло
  - ушыж дене ...  эй , кӱртньӧ пурса ... "
 тума кугун лектеш .  южгунам мушкындат чумыралтеш ,
  кукшо пече меҥгат йӱшӧ еҥын кидшылан верештеш .  шыде
  когар йылме гыч вийыш савырна .  тыге шошым кечын тарваныше
  эҥер вӱд сер гыч лектеш , олык тич ташла , чевер шошым
  саска пеледыш дене пырля кугу зиянымат конда : эҥер
  гоч ыштыме кӱварым , таражан шинчыше вӱд вакшым , южгунамже
  вольыкымат , чонан айдемымат наҥгая ...  семык пайрем
  тугай - илышын сайжымат , шукыж годым козыражымат тӱжвак
  луктеш .
 5
 айда , лудшо йолташем , меат Кори кугызан пӧртышкыжӧ
  пурена .  шукерте огыл Тумер марий , вате-влак , унаштым
  вӱден , шӱвыр почеш чӱчкен-мурен миен пурышт .
 Кори кугызан кочаж деч кодшо кугу тумо ӱстембал тич
  тӱрлӧ пайрем чес темын : мелнат , эгерчет , туарат
  , салмамунет , пушкыдо шылет - ик радам чылажат уло .
 чынжымак , марий тыглай годым начар кочкеш-йӱэш , шукыж
  годым пареҥге шӱр дене эртара гынат , пайремлан чесым
  чаплын ямдыла .  пайрем годым ӱстел коклашке пурен
  шинчатат , нимом пурлаш-подылаш ӧрат : шинчат веле
  шалана .  моло пайрем чес коклаште чырыкан кленчаште
  мӱй пӱрӧ ужар шоҥ дене шоҥешталтеш .  эсогыл йорлыракшат
  семыклан мом-гынат шопашла .
 Кори кугыза изишак руштын , ӱстел ваштареш тошто пӱкеныште
  шинча , ӱстел йыр чумыргышо унам виян пӱрӧ дене шунен-шунен
  сийла .  Кори кугыза тӱжвачын ончаш тӱргочак шоҥгын
  ок кой - иктаж 45 ий дечын коч пуашат ок лий .  туге
  гынат тений Илян кечылан 56 ийышке тошкалеш .  Кори
  кугызалан ӱмыржӧ мучко шуко пашам ышташ логалын гынат
  , моло семынак йӱштӧ-шокшым ужмыж ӱмбачат але пенгыде
  , рвезе еҥланат вуйым ок пу .  сур пураш тӱҥалше шемалге
  лыжга ӱпшӧ , вияш кугырак нерже , раш ончалше изирак
  шинчаже , вичкыжрак тӱрвыжӧ , ошемаш тӱҥалше ӧрыш-пондашыже
  - чылажат рвезе годым мотор улмыжым ончыкта .  ялын-яллаште
  тыгай чатката , пеҥгыде марий кугызам муаш лиеш .
  тыгай еҥым ужатат , ала-мо поснак вес тӱрлӧ калык гай
  веле чучыт .  нуным неле илышат , кугу пашат ӱҥгыртен
  ок сеҥе : тошто сугыр тумо гай пеҥгыде улыт .
 - айда , уна-влак , йӱза-кочса .  шунен сийлымым ида
  вучо .  мыйын козыра йылмемжат , родо-влак , шуныш
  шомаклан лачак савырненат ок мошто .  уна , Микале
  веҥе , пытаренак подыл колто .  ӱстембал чесым тошто
  каванлан кодаш ок йӧрӧ ...  Епи шольо , тыят пӱрӧ коркам
  кучо , ужар вуетым ит шупш , подыл колто !   - тыге
  Кори кугыза шке унажым шунен-шунен онча .   - уна ,
  ончал , аваже , пошкудо-влак унашт дене толыт , пура-пӱретым
  уэмден лук .
 чынжымак , омса комдык почылтешат , пайрем калык вараксим
  гай чогиен , южыжо мурен пурат .  пурен шогалмеке шыпланат
  : уто шомакымат огыт лук , сурт оза кӱштыде , чевер
  мурыштымат огыт муралте .  южо утларак подылшышт гына
  , чытен кертде , кап-кылыштым лойгыктен , эркынрак
  муралтен колтат .
 - семык пайремда пиалан лийже , тутло чесда перкан лийже
  ,  - манын , кугырак пӧръеҥышт Кори кугызан кидшым
  миен кучат .  уна вате-влак , шке шотышт дене оза куван
  тупшым шыман вӱчкалтен ,  " Кугу лийыч ? "  маныт .
 - пиалан лийже ... лийжак .  родо-влак , тембак толза
  , пайрем чесым шинчын авызлыза ,  - манешат , Кори
  кугыза толшо унам ӱстел коклашке наҥгаен шында .  куваже
  пайрем чесым , чарныдеак темен , уэмден шога .
 - Марина ӱдырем , угыч толшо уна-влаклан пурам темен
  пуэде .  изижге , кугужге йӱктыл , нигӧмат ойырен ит
  кодо ,  - кокла гыч Кори кува ӱдыржылан пелешта .
 Марина , Кори кугызан мотор ӱдыржӧ , тений латшым ийышке
  веле тошкалын .  ачаж гаяк кугырак йытыра капкылан
  , аваж гай ош йыргешке чурнян , шара шинчан ӱдыр .
   ӱмбак чийыме пор гай ош тувыр-шовыржо , кыдалан ӱшталме
  йолван ӱштыжӧ , оҥеш сакалыме шӱшер ден ший аршашыже
  чиен шогалаш моштымыжым раш ончыктат .  кӱляш гай пушкыдо
  ӱпшӧ покшел корнын шерын йылгыжтарыме , ӱпене почышто
  кечыше окса мучашан ӱп йолва ден оҥышто улшо аршашыже
  тарванымыж еда чыр-чыр мурат .  чевер чурийвылыш дене
  тыге чаткан чиен шогалмыжлан кӧра моло пайрем калык
  коклаште Марина поснак шинчашке перна : сур пӧрткайык
  коклашке пурышо чевер оҥан ӧрш гай коеш .  йылгыжше
  чия дене чиялтыме кугу ташламаш нугыдо пурам темен-темен ,
  пӧрт кӧргӧ калыкым радам дене йӱктен коштеш .
 - сай илет , кутырет ?  сурт оза , пайремет пиалан лийже
  ,  - манеш кызыт гына толын пурышо изирак капан шемалге
  марий .  изиш лапкарак нерже , ончыкырак шогышо кошар
  оҥылашыже йыр вӱдылалтше шӱч гай шем пондашыже , тӱрвыж
  йыр оҥгын савырныше ӧрышыжӧ тиде марийын чурийжым огыт
  сӧрастаре .  йылгыжше шем шинчаже гына ушанын , селтын
  онча .  ӱмбалне чийыме вургемже тошто марий вургем
  гай : ош ыштыраш мыжер , прашкан теркупш , йолыштыжо
  гына шем ыштыр олмеш - суран кем .
 - лийже , лийжак ...  толшо уна шулыкан лийже , - манеш
  Кори кугыза .
 - тый , Кори чӱчӱ , мыйым от пале дыр ?  адак тыге сомсора
  пурымемлан вуеш ит нал , - манеш саде марий .
 - туге ит ойло , родем .  семык годым палымыже , палыдымыже
  - эре вучымо уна .  тол , ӱстел коклашке шич .
 - Кори иза , тиде мыйын посанам лиеш , купъял гыч ,
  - манын умылтара пырля толшо кӱшыл мучаш поян Васлий
  Ондри .   - Ведат посанам шукертсек толын огыл ыле
  , ала-мо юмо конден .
 - мӱндыр родо , уна , пура , пура коркам кучо , - манын
  , саде марийлан Марина пурам пуа .
 марий шем шинчажым ӱдыр велке савырат , ӧрын колта .
   вара , пура коркам кучышыла , шыр воштылын пелешта :
 - кучышаш ...  тамле пуратым подыл ончышаш .  тыгай
  шӱжарын йӱктымӧ пураже поснак тутло дыр , - моктен
  пелештат , пурам йӱэш , шинчаж дене ӧрын-вожыл шогалше
  Маринам вӱрж гай керылт онча ...  пурам йӱын пытарен
  , Кори кугыза велышке савырнен пелешта : - ну , Кори
  чӱчӱ , ӱдыретше ! . .  кузе тыгай чевер саскам ончен-куштен
  моштенат ?
 - кай , мӱндыр родо , утыжым ит мокто : моктымо еҥын
  мокшыжо шелеш вет , - шке ӱдыржым куанен ончалын воштылеш
  Кори кугыза .
 Марина чот вожыльо , маке гай чевергыш , шӱргывылышыжлан
  тул гай шокшын чучын колтыш .  пура ташламам налын
  , моло уна-влакым йӱктылеш , тиде вожылтарыше марий
  велыш огеш ончал .  туге гынат калык кокла гыч Ведатын
  пӱсӧ шинчаж дене ончал колтымыжым шуко мартен шижын
  коштеш .
 6
 ... пӧрт кӧргысӧ калык мӱкшла рӱжга : иктым , весым ойлат
  , воштылыт .  кызыт калык коклаште мут шукыжым сар
  нерген лектеш .  ынде кокымшо ий кугу сар шога .  шукыштын
  эргышт , шольышт сарыште коштыт , южышт деч уверат
  уке , южышт позицийыште пеш орланымыштым возат , коклаште
  ӧрдыж вереш рвезе вуйым йомдарышыжат лийын .  сар ,
  манаш веле , калыклан мучашдымо орлыкым конда .  уна
  коклаште кокыт-кумыт шке сарышке миен коштын сусырген
  толшо улыт .  эн утларакшым нуно йылме лывыргыме дене
  шке ужмо-колмыштым ойлат .  Карпат курык ӱмбалне кум
  кече йӱдекочде орланымыштым , Варшава йымалан руш салтак-влакын
  сеҥымышт нерген , немыч салтак-влакын пытымышт нерген
  - чылажымат ойлат .  коштшо еҥ шуко ужеш .  тыгай годым
  ужмо-колмыжым ойлыде ок чыте .  ялысе марий тыгай шуко
  йӧсым ужын коштшо еҥым пагала : ойлымыжым шулен колыштеш
  , шке тутло чесыжымат шунен пукшаш ок чамане .
 - тиде сар дене калык пеш чот орлана .  эй , пӱршӧ ,
  ты кок ий коклаште мом гына ужаш ыш логал ?  - манын
  ойла шукерте огыл сар гыч толшо пел кидан салтак .
    - ӱмаште , лачак семык годым , мемнан полкна Карпатыште
  ик курык ӱмбалне кум кече авыралт кийыш .  тунам кок
  кечылан умшашке шӱраш пырче кочкыш , чӱчалтыш вӱд пурен
  огыл .  кочмо шумыжым чыташ лиеш , йӱмӧ шумым чыташ
  путыракак йӧсӧ .  кошкен колена , шонышна ...
 - сидыр шольо , теве пӱрым подыл колто ...  теве мыйынат
  Петыр эргым ала-кушто тыйын гаетак орланен коштеш дыр
  , - манешат , Кори кугызан кумылжо тодылалтеш .
 - м-мо тыге пеш ш-шып шинчеда ?  таче вара с-семык огыл
  мо ?  - манеш , кӱлеш даҥыт подыл ситаренат , кок велыш
  тайнышт шинчыше Токмак Сапан .   - мач-чу шольо , куштырак
  ш-шӱвырет ?  малдышашыс , малдышааш ...  мый ч-чечас
  тавалтен колтем , а тый ш-шокталте .  теве тыге : риа-ра-ра
  , риа-ра-ра , ри-ри-оро малден колто ...
 алаш-шат мотор - ош мото-ор ,
 терет мотор-оп - шем мотор .
 ватет м-мотор -  ... кандаш пӱя-ан ,
 ш-шке мо-отор -  ... шагыл йола-ан ...
 мал-лден колтышаш , - манын , сапан кугыза йӧратыме
  мурыжым мучашдыме луген мура .   - туге вет , Кори
  таҥ ?
 - чын , чынак , мут мучашдыме ...  эре ойлен шинчыме
  дене огыл , пайрем койышым тарватышаш , - манеш чотак
  лывыргыше Кори таҥжат .
 суртан оза кӱштымӧ почеш Кӱчык Мачуат ший йытыран шӱвыржым
  помышыж гыч лукто .  вара копа пундашыжым йылмыж дене
  нулалын  шӱвылтышат , шӱвыроҥым пуал колтыш
  .  пайрем калык мардеж дене тарваныше кожер гай лӱҥгаш
  тӱҥалеш .  шӱвыр почеш куштат , мурат , ӱдырамаш пусакыште
  вате-влак лоҥыт веле чӱчкат - пайрем чот тарваныш .
 - Сапан кугызай , - манеш ик рвезыеҥ , - портышкемет
  дене тавалтымет ок шокто вет ...  кузе ыштена ?
 - ок ш-шокто гын , чечас портышкемым кудаш кудалтем
  ...  теве тыгеже , ч-чара йолын , с-сайрак шокта .
   ори-р-ро , ор-ро ... ори-ро , ор-ор , кертеш-ш , кертеш
  !  - кычкыралын , Сапан кугыза чара йолын таваш тӱҥале .
 7
 кече кас велыш тайнен .  ял урем пайрем йӱк-йӱан дене
  утыр веле лӱшка .  пайрем калык , ош комбо гай койын
  , тӱшкан-тӱшкан чумырген , лывырге йылме дене кутыралтен
  , пайрем кечым эртара .  семык кас лийын гынат , уремыште
  утыжым руштын тумасыше , я песте воктен шуҥгалт вочшо
  иктат ок кой : айдеме ал пытарыше ош арака тошто гай
  уке .
 тумер ялын лӱмжӧ тошто гыч кодын .  кызыт гын ялыште
  нимогай тумымат от уж .  лачак пасу покшел чоҥгаште
  гына кукшо вуян акрет годсо тумо шкет шоген кодын .
   ожнысо ужар одар вуйжо кошкаш тӱҥалын гынат , тумо
  але пеҥгыдын шога .  эртыше саманым шоналтен колтышо
  шоҥго кугыза гай койын , эртен кайыше мардеж дене шывыге
  мутлана .
 кунамсек тиде тумо тыге шога - лачшым нигӧат огеш шинче
  .  яллан эн шоҥго кандашлу кок ияш Извай кугыза гына
  южгунам ойла :  " ожно мемнан пасушто кугу тумер ото
  улмаш , мыйын изиракем годымат шым-кандаш пушеҥге кодын
  ыле , варажым рӱэн пытарышт .  ынде мый гаемак ик яҥгар
  тумо шкет шоген кодын .  тудымат , мыйымат азыренна
  йомдарен ала-мо ? "  - манын воштылеш шоҥго Извай .
 а кызыт гын Тумерыште тумым пеш огыт йӧрате , эсогыл
  тошкемешат шынден куштышо уке .   " тумо тыглайже сай
  пушеҥге , шындаш лиеш , - манеш саде Извай кугызак
  , - да шотшо тугай : шке шындыме тумет шӱэт кӱжгыт
  лиеш гын , колет , маныт "  .  садланак ала-мо рвезе-влак
  веле огыл , Извай гай шоҥго яҥгарыштат тумым шынден
  огыт кушто .  а моло пушеҥгым гын пеш шындат - шопке
  , шертне , пызле , ломбо , куэ пӱтынь ялым омашлен
  кушкыт .  эн утларакше - куэ .
 Тумер шеҥгелне Элнет чодыра гай сылне куэр кушкеш .
   йӱле чоҥга гыч волымо годым ончет гын , оралте леведышат
  ок кой , кугу отыш толын пурымет гай веле чучеш .
  ял кыдалне гына тиде тошкем куэрым Япык кашак , ынде
  иктаж ныл ий лиеш , руэн кышкышт ; тошто куэшт кырт-карт
  веле койыт , тыгыдышт гына ӱдымӧ кынела кӱзат .  тиде
  тыгыде куэр покшелне лопка чара вер уло .  ынде кок
  ий годсек шкет илыше Япык Миквурын салтакыш кайымыж
  деч вара кугече , семык годым ӱдыр-рвезе-влак эре тышке
  модаш погынат .  кугыракышт рвезе-влакын модмыштым
  ужмышт едак  " шудым тошкеда "  манын кычкыркалат гынат
  , модшо-влак пешак пылышыш огыт пыште : кушан-гынат
  модаш кӱлеш вет .
 иктаж 30 - 35 ӱдыр-каче тиде куэр
  чараште модын куржталеш .  модшо-влакын ойлымышт ,
  воштылмышт ала-кушко шумеш шокта .  кугырак-влак ,
  пӧрт гыч пӧртыш ваш коштын , йӱын-кочкын , жапым эртарат
  гын , рвезе-ӱдыр-влак шке семынышт модын-воштыл куанат
  .  ӱдыр-влакын чиен шогалме вургемышт таче лумшо лум
  гай ошо , вуеш пидме шовычыштат кече волгыдеш тӱрлӧ
  тӱсын чеверын коеш .  кас южеш чевергыше шыма шӱргывылышышт
  пакчаш пеледше маке гай йӱла .  качымарий-влакат семыклан
  лийын сайрак чиен-шогалаш тыршеныт : тӱрлымӧ мелан
  ош тувырым , шем сылмам , суран кемым чиен улыт .
  кем укеанже ош йолым пидын .  вуешышт лопка пундашан
  картузым я кергалтыме тӱран теркупшым упшалыныт , южышт
  ош тувыр ӱмбачын шем камзолым чиен улыт ...  тыге ужар
  куэр чараште , тӱрлын пеледше шудо ӱмбалне , модын-воштыл
  куржталше рвезе калык шкежат шошым кечын пеледше сылне
  пеледышла коеш .
 8
 " солык "  дене модын чарныштат ,  " покшел меҥге "
   дене модаш тӱҥальыч .  ӱдыр-каче-влак поче-поче мужыр
  дене шогальыч , ик рвезе утеш кодо .  шеҥгелне шогышо
  мужыр , кидым колтен , кок велышке куржеш , утеш кодшо
  изирак рвезе ӱдыр почеш мундыра веле тырте .
 - Васлий ,+ васлий , виян курж !  виян !  - кычкырат
  модшо кокла гыч .
 - поктен ок шу !  ок шу !  - маныт ӱдыр-влак .
 - шуэш , шуэш !  - ӱчашат каче-влак .
 - ок шу , ок шу !
 - эй , тореш йол , ыш шу вет !
 теве ынде Анамыт куржыт .
 - Ана , Васлиет куча вет ...
 - ай ,-ай , кучыктем веле , от кучо , - манешат ,  Ана
  мардеж веле шикшалтеш .
 Васлий Ана почеш пеш виян
  куржо гынат , тугак поктен ыш шу , лач руалтен кучышаш
  годым , тыве-тово шӱртнен , пурен кайыш .  модшо-влак
  рӱжге воштылыт .  Вӧдыр ден Ана , кидым кучен , верышкышт
  шогалыт .
 - эй , Сергей , Марина , мондышда мо ?  ынде тендан
  куржаш черет шуын вет , - манеш Ана .   - куржса ,
  мом вучеда ? !
 Марина ден Сергей куржыт , Васлий адак почешышт тава .
 - Маринаже Васлийлан кучаш ок пу : Сергейже дене ойырлымыжо
  ок шу ве-ет !  - манеш изирак капан ӱдыр , вара ончылныжо
  шогышо арава шӱрган ӱдырлан аламом пылышышкыже воштыл-воштыл
  ойла .  моло ӱдыр-влакат , ойлымыштым колын , воштылаш
  полшат .  Марина пӧртыл толмыж годым молан тыге воштылмыштым
  шижын налешат , ик мутымат ок пелеште .   " ойлымыда
  , воштылмыда чыныш лектеш гынат , уто-сите огыл "
  , - вуй йырже шоналта .
 рвезе калык модын рӱжга : мутлана , воштылеш , куана
  .  тӱрлӧ оҥай койыш лектеш , тӱрлӧ мыскара мут , шала
  йылме мучашышке вырляҥге гай толын савырнен , угыч
  воштылтышым луктеш .  рвезе жапышт годым тек модыт
  , воштылыт !  рвезе илыш - сай жап - кужуэш ок лий
  , вашке эрта .  варажым , илыш ерышке келгын пурымекышт
  , кугун модын-воштыл куржталаш огыт ярсе .  шуко кучедалмаш
  лиеш , шуко паша верештеш .  кызытеш модышт .
 9
 илыме курымышто тӱрлӧ еҥым ужат .  шуко дене вашлият
  : ужат , колат , южо келша , южо ок келше .  южгунамже
  тыгат лиеш : нигунам уждымо-колдымо еҥым вашлиятат
  , пеш вашке келшет , ожнысек палыме еҥет гай чучеш
  .  тудым вашлият гын , пелештыде эртымет ок шу .
 тудат ваштарешет шыман гына пелешта .  туддеч вара саде
  еҥ дене эре ужын кутырымет веле шуэш : эн лишыл еҥет
  гай , иза-шольыч гай чучеш .  вара семын тудым утларак
  йӧратет , шке кӧргӧ шонымашетым луктын ойлаш ӱшанет
  .  калыкыште ала-кузе тыгай еҥ лиеш : ала тыгаяк шочын
  кушкеш , ала изиш тунеммыж дене кумылжо паремеш .
  тыгай айдеме Тумер Йогор Каврийын эргыже - Сергей .
   тудо кызыт 18 ияш качымарий .  кап-кыл вияш , йытыра
  , изиат , кугуат огыл .  шӱргывылыш волгыдо , яндар
  , саҥга лопка - ушанлык канде шинчаже раш онча , ӱпшӧ
  ошалге-пушкыдо .  Сергейым тӱргочак мотор манаш огеш
  лий гынат , соптыра еҥ огыл : шуко ӱдырлан келшышашлык
  качымарий .
 Сергей изиж годымак Йыван изаж дене пырля аваде тулыкеш
  кодын , шуко йӱштӧ-шокшым чытен .  нуным нигӧат сайын
  ончен куштен огыл .  кочмо-йӱмат начар улмаш , чийымаш-шогалмаштат
  еҥ деч вожылын коштын улыт .  йол ӱмбак кӱзаш тӱҥалмекышт
  веле айдеме тӱс шинчын .
 ачаже , Каври кугыза , шкеже ик кечат тунемын огыл гынат
  , эргыштым туныкташак толашен :  " тенийсе жапыште
  рвезым туныктыде ок лий .  тунемыт гын , мемнан гай
  пычкемыште огыт кошт "  , - манеш .  садлан эргышт
  шуко-шагал тунемше улыт .  кугырак эргыже кызыт салтакыште
  ала-могай тияклан коштеш .  Сергейжым , ял школым тунем
  пытарымекше , умбак туныктынеже улмаш , да чӱдын илымышт
  гына тиде корным петырен .   " сита , эргым , изиш
  тунемынат , сита .  мемнан гай нужна еҥлан тылеч коч
  тунемаш ӱнар ок шуто .  уна , изатымат салтакыш нальыч
  , калык гай имньымат водитлен она керт , илыш неле
  .  ынде изи отыл , пашалан чот пижашет возеш .  шкенан
  пашажым мый шкеат ыштен кертам , ӱнарем але уло .
  э-э , кунарак мемнан пашаже ?  а тый , еҥ пашашке кычкалташет
  возеш , изиш роскотлан оксам луктат .  улан еҥ дек
  кает гын , куралаш-ӱдаш имньыштым пуат .  теве кӱшылмучаш
  Ондри тарзылан сай еҥым кычалеш .  каяшет возеш .
  пашадаржым кугунак ок пыште - тылзылан кок теҥге веле
  , да мом ыштет , нужнаште йӧра .  тидат мыланна кугу
  окса .  адак ала тӱнымӧ годым полышым ышта "  , - тыге
  икана Каври кугыза эргыжлан ойлен .
 тыге Сергей , 14 ияш рвезе , поян Ондри дек тарзылан
  кайыш .  кум ий тушто илыш , кум ий нӧргӧ могыржо дене
  туржалте .  калык деч ончыч пасушко лектын , калык
  деч кодын мӧҥгӧ пӧртылын , курал-тырмален коштын шокшо
  кеҥеж кечыште шылыжлан йыч-йыч чучмеш тӱредын .  теле
  йӱштӧ годым лыз-луз шӱкшӧ вургем дене пулан , пырнялан
  чодырашке кудалыштын .  шуко кылмен-нӧрен орланен ,
  шуко гана чодыра корнеш , пасу покшелан чон йӧсыж дене
  шинчавӱдшымат йоктарен .  мом ыштет-я , кӧлан каласет
  ?  шке ачатат чамана да адак мӧҥгешак поктен колта
  .   " нужна еҥын пиалжым пий кочкын "  манын ойлен
  улыт .  тугак улмаш , очыни .
 Ондри , тунам иктаж нылле ияш , каза пондашан йошкар
  марий , мучашдыме чаҥга еҥ улмаш .  ӱстел коклаш кочкаш
  шында гын , пурлмет еда шинча шӧржӧ дене эскера .
  пашаште гын , тӱред оптымо кылтатым шотла , миен темдал
  онча , куралме кашетым миен вискала .  чаҥгажланак
  кӧра ала-мо пеш чот пойыш : сондык гай оралтым ыштен
  шындыш , идым тич каваным темыш .  сар тӱҥалшаш деч
  ончыч , урем велыш омсан кевытым почын , торгаяш тӱҥале
  .  шкеже сатулан коштеш , ватыже торгая .  тугай ялгенче
  ӱдырамаш , кӱлеш гын , тыйым шелше кокырлан ужала-налеш .
 Ондри южгунам йӱшӧ вуйжо дене Сергейлан ойлен :  " Сергей
  шольо , сайын иле , пашам чот ыште .  илен-толын кугырак
  лият гын , кевытышкемат шогалтем ...  а кызытеш чот
  ыште .  ончыкыжым , кӧ шинча , мо лиеш ? . .  мыйын
  , ужат , эрге-шочшо уке , эре ӱдыр , а ӱдыр тудо -
  чодыра кайык , шулдыр кушкын шумеш веле "  .
 а Сергей тыгай туштым умылен гынат , Ондрим сутшылан
  верчын йӧратен огыл .  ачажын кумылжым шукташ веле
  чытен илен .  ик гана , окса шотышто ситыдымаш лекме
  почеш , Ондри Сергейлан инансыр койынат , Сергей чытен
  огыл - лектын каен .
 мӧҥгысӧ илышышт тугак пеш нужна .  1913 ийыште Йыван
  изаже служба гыч толят , шке семынжак нужна ӱдырым
  марлан нале .  туге гынат у еш дене кугун илен ыш шукто
  , сар тӱҥалмеке , уэш поген наҥгайышт .  рвезе ватыже
  первый аза дене мӱшкыран кодо .  изаже кайыш гынат
  , Сергей телылан мӧҥгыштӧ ыш иле , Озаҥыш миен , тӱрлӧ
  шем пашам ыштен кошто .  садлан тиде семыклан тудат
  айдеме семын чиен : ош марий тувыр ден шем материй
  шаровар да йолышто - ӱмыржылан первый гана - суран
  кем .
 тыгай рвезе марий - Сергей .  тыгай марий дене Кори
  кугызан Маринажым осал йылман ӱдыр-влак ужын-колаш
  тӧчат .  нунын коклаште але мартен нимо еҥлан ойлаш
  йӧрышӧ койыш лектын огыл .
 тыглай годым пашаште , пайрем годым модмаште моло гаяк
  Васлийыт , кутырат , воштылыт , тылеч моло нимат уке
  .  Марина почеш поктен коштшо каче-влак лиеден улыт
  гынат , Марина уждымо-колдымо гай коштын .  тыгак Сергейымат
  южо ӱдырышт аяр шинчашт дене шыматен ончыштын улыт
  да тудын шӱм-кылжым тарватен кертын огытыл .  садланак
  ӱдыр-каче-влак шыдышт дене асамжым ойлен коштын улыт
  .  еҥ ойлымо южгунам ӱдыр-качым йӱкшыкта , южгунамже
  утларак лишемда веле .  Сергей ден Маринамат але мартен
  йӱкшыктен огыл , кузе лишеммыштым ончыко ужына .
 10
 кече куэ вуйым чевертен шинчеш .  кас юалге юж , куэр
  йымач лектын , пеледышын ӱпшен , йыр шарла .  йырваш
  тымык , мардеж южат уке .  ялыште гына южо вере муро
  йӱк шокта , адак эҥер воктен , купышто , шӱшпыкат шке
  кас мурыжым талын тарватен .  рӱп лиймеш модшо ӱдыр-каче-влак
  , тыманмеш выж-вуж шаланен , мӧҥгышт каен пытышт .
 Сергеят , шоген кодшо ныл-вич пӧръеҥ рвезе дечын ойырлен
  , куэр лоҥга гыч вик , уремыш лекде , мӧҥгыжӧ ошкыльо .
 Кори кугызан тошкемже гоч эртышыжла , куэр коклаште
  ош вургеман еҥым ужо .  онча - Марина .
 - Маню , тыят толат веле мо ?  - манын , Сергей лишкыже
  мия .
 - толам шол ... - воштылал пелешта Марина .  вара ,
  вожылын , вуйжым кумык сакен ойла :  - кольыч ? . .
   молан тыге ӱдыр-влак мемнам ушкален ойлат ?
 - кольым ,  - манеш Сергей ,  - арам огыт ойло гын ,
  йӧра ыле .
 Марина ик мутымат ок пелеште , шӱргывылышыже гына тул
  гай йӱла .  Сергей кидшым шыман куча :
 - тек ойлышт , Ману ... арам огыт ойло ...  мый шукертсек
  йӧратем .
 Марина вуйжым сакыш .  ик жап шып шогат , вара , Сергейын
  кидшым чот кормыжтен , кеҥеж лыве гай тӧрштен куржеш ...
 йырваш тымык .  эҥер ӱмбачын тичмаш тылзе кӱза .  вӱд
  воктен , арамаште , шӱшпык муро лымак ок лий .

 128 тошто ӱмыл
 1
 кӧ тугай Ведат ?  могайрак марий семык годым Кори кугызан
  Маринажым , вожылтарен , керылт ончыш ?  шем шинчажын
  вӱрж гай пӱсӧ ончалтышыже кызытат Мариналан чучеш .
   тиде шинча ончалтыш шеҥгелне могайрак шонымаш улмаш
  гын ?
 Савли Ведат - Купъял марий .  Купьял йыр иктаж 10 меҥге
  даҥыт тиде марийым палат .  мо шот дене тудо вара тынар
  калык палыме марий лийын ?  ала пешак ушан , тунемше
  , ончыл марий ?  уке шол .  пычкемыш калык шукыж годым
  еҥым йоҥылыш акла .   " эй , Ведат гай пешкыде марий
  шагал , тудо кӱртньӧ пурса - вашке от пурл "  , - манын
  ойлат ик вере .   " тудо тошто марий гай , моло гай
  руш койышым кояш ок тӧчӧ .  чийымаш-шогалмаштат , кочмо-йӱмаштат
  тошто койышым ок кудалте "  .   " тыгак-тыгак , - маныт
  весышт , - ужат , ялыште тудынак веле але марте тошто
  марий кудо уло "  .
 чынжымак , Купъялыште марий йӱлам ик Ведатак веле раш
  шинчен шога : сӱан шотым кычал муын эртараш ма , пайрем
  я кумалтыш годым ончык шогалын пелешташ ма - Ведат
  деч моло ок лек .  вара , пеш селтынак ӱдырамаш коклаш
  пурен , йыж-йыж ойлымыштым колыштат гын , изиш вес
  тӱрлырак мутымат колын кертат .  южгунам памаш дене
  я тувыр мушмаште тыгайрак мутым колаш лиеш :  " шинчет
  , мемнан Ведат юланат кертеш вет ...  теве Япык кугызан
  Оринажым локтенат , ужат , кызыт рвезе ӱдырамаш койын
  веле кошка "  .   " молан тыге ыштымыжым колын огыдал
  ? "  манше лиеш гын ,  " моланже , Оринаже кумылжо
  почеш лийын огыл ...  хи-хи-хи "  шокта .  тылеч гоч
  нимомат умылен от керт .  саде  " хи-хи "  шеҥгелне
  ала-мо гынат уло дыр , лач тудыжым гына ме , пӧръеҥ-влак
  , шукыж годым пален она керт .
 велат илышан еҥ .  сурт-пече ик радам шыркак , идымпечыште
  ожнысекак кум тошто каван ойырлыде шинча , ашныме вольыкшат
  : кок ушкал , имне , лу шорык , лудокомбо , чыве -
  ик шот дене чыла уло .  тыге гынат кеч-куштыжат йырваш
  тошто марий койыш раш койын шога .  сокыр еҥын шинчаж
  гай кум изи тӧрзан тошто пӧрт ыштымым ведат огыл ,
  Савли кугызат ок шинче .  тиде пӧртым кочажак 8-9 вершокан
  пӱнчӧ рӱдӧ дене гына чоҥен ыштен улмаш .  пӧрт ваштареш
  шинчыше кок пачашан , решетка ончылан кугу клат пӧртшӧ
  дене ик жапыштак чоҥымо .  тыгак чыла оралтыжат : Ведат
  шке кидше дене угыч нимомат ыштен огыл , ачаж деч кодшо
  тошто оралтымак веле ачален гын , ачален .
 кычкен лекме сур алашажат марий имне гай - изи капан
  .  туге гынат пашалан я пайрем годым койышланен кудалаш
  молылан вуйым огеш пу .  моло ашныме вольыкшат Савли
  кугызан годсо изи ӱрлык .  Ведат у , пӧдырарак вольыкым
  налын ашнаш але озанлык пашам у шот дене ышташ ок йӧрате
  :  " ме поян огынал , марий еҥлан асамжым угыч погаш
  ок йӧрӧ , вес тӱсан вольык мемнан вӱталан ок келше
  , - манеш  Ведат .   - ача-кочана илен улыт , меат
  илена .  тошто йӱлам кудалтымем ок шу "  .
 кучымо тарманым ончет - акрет годсо шогавуй дене курал
  коштеш , пу тырма дене тырмала , машина тӱрлым суртышкат
  ок пурто .   " тыгай пӧрдшӧ кӱртньӧ машина йолагай
  еҥлан веле йӧра , тошто марий тыгай ия дене ияланен
  огыл "  манеш улмаш Савли кугыза .  эргыжат ачажын
  сугыньыжым тӱрысак куча .
 тыгай тошто койыш ӱмбачат Ведат тӱр гоч йорлын ок иле
  гын , тудо чыла пешкыдыжлан , путырак чаҥгажлан кӧра
  .  кушечын лектын , кунамсек марий коклаште тыгай чаҥгаланымаш
  лийын ?  чылт ӧрат !  ӱмбак чийыме вургем уло гын ,
  тушто ик шӱртӧ пырчат окса дене налме уке : шке ыштыме
  йошкар ужга , шке куымо шем мыжер , шке ургымо упш
  , шке керыштме йыдал - кеч-можат эре шке суртеш шочшо
  , шке кид дене ыштыме .
 кочмо-йӱмӧ шотыштат тыгак .  сай кочкыш кугу пайрем
  годым я кумалтыш годым веле лиеш .  тыгылай годым эн
  сай кочкыш - пареҥге шӱр .  шуко вольык ашныме ӱмбачат
  шыл , ӱй-торык , муно шагал перна .  кеҥеж гоч Савли
  кува муным шке поген-поген ужала , ушкал ӱйымат тугак
  утыжым ок пукшо .  тиде шот гыч ,  " Савли куван шопке
  сондык пундаштыже ик чондай шӧртньӧ кия "  манын ,
  Купъял вате-влакын ойлымышт чыныш лектеш .  пазарыш
  лектеш - эсогыл калачым огеш нал :  " уй-уй , тудлан
  оксам локтылаш , калач дене лачет ок тем вет "  , -
  манеш Савли кува .  ведатше южгунам аваж деч йышт налеш
  гынат , кинде йӧре-варе кочкеш .
 2
 Савли кугызан латик шочшышто вуйгакшак ик эрге ден ик
  ӱдыр веле илен лектыныт , молышт я шочмышт годымак
  , я йол ӱмбак шогалмеке колен пытеныт .  Ведат - Савли
  куван кумшо шочшыжо , Ведаси - межнеч ӱдыржӧ .
 Ведатын ачаже эргыжын латкандаш ияш улмыж годымак ӱдырым
  налын пуэн гынат , эрге-шешкын кузе илаш тӱҥалмыштым
  ужын ыш шукто .  у тулар-тулаче деке первый пайремлан
  йӱаш мийыме годымак йӱшӧ вуй дене кылмен пужлышат ,
  мерчен кошташ тӱҥале .  тошто марий семын вольык дене
  кумалмат , мужаҥге , шӱведыше-влак деке коштмат полшен
  ыш керт : Савли кугыза кок ий гыч колыш .
 Савли кугызан ӱмыржӧ кужурак лиеш ыле гын , эргешешкыжын
  илышыжым ончен , шуко когаргашыже логалеш ыле .  у
  вате-марий кок ий наре сайынак илен улыт .  ведат шкеже
 +
  аваж гаяк изиш чужга кумылан еҥ гынат , вате тудлан
  пешак ӱҥышӧ ӱдырамаш логалын .  шкешт гаяк тошто шот
  дене илыше еҥ гыч лекше .  Ведат вате кугыракшым кугыраклан
  , пӧръеҥым пӧръеҥлан шотленат , ойышт ваштареш нигунамат
  тореш коштын огыл .  садлан тымартен вате-марий коклаште
  уто мут шоктен огыл .
 туге гынат жап эртенак эртен , саман вашталтын шоген
  .  тыге чак илыше вате-марий коклашкат  " шем пырыс
  "  кудал пураш тӱҥалын .  Савли кува шке шотшо дене
  шешкыж деч уныкам вучен илен .  Ведатат ача лияш торешак
  огыл улмаш гынат , Ведат вате але мартен нелемын огыл
  .  марий вера-йӱла шот дене шочынаваланат тунам кумалыныт
  , эрге-пӱршыланат сӧрен шогылтыныт гынат , паша вашталтын
  огыл .  тиде шумлык дене еш кокла илыш эркын пужлаш
  тӱҥалын .  Савли кува шыдыже лекме еда осал йылмыж
  дене шешкыжым когартен :  " юмылан йӧрдымӧ исыр ӱдырамаш
  улат "  манын вурсен .  тудын почеш Ведаси ӱдыржат
  ужар вуйжо дене шеҥгелан кодын огыл , мут савыртышлан
  эре тидымак луктын ойлен .  Ведат шкеже шуко мартен
  чытен коштын , ватыжым вурсен огыл .  туге гынат аваж
  ден шӱжаржын эре ячен коштмыштлан эркын-эркын шыдыже
  лектын , шыдыж дене моло рвезе салтак вате-влакым утларак
  ончалаш тӱҥалын .  тыге Ведатын еш кокла илышыже пужлен
  .  тиде пужлымын чыла нелыже эртак Ведат вате ӱмбак
  веле сӱмырлен .  Ведат вате койын кошкаш тӱҥалын .
   Ведат дене когыньыштым ужат гын , ватыжланат от шотло
  : аваже манын веле шонет .
 тыгай шотан марий семык пайремлан Кугу Тумерышке миенат
  , Кори кугызан Маринажым ужын , илалше вӱйжо дене ужар
  ӱдырым тыге керылт ончен .

 129 ӱдыр илыш
 1
 таче пазар кече .  куэр шеҥгечын лектын кӱзаш тӱҥалше
  чевер кече шӧртньӧ тӱсан волгыдыж дене эр тӱням шыман
  вӱдылын .  тымык , йыж мардежат уке - уржавечыште ик
  уржа вуят ок тарване .  изи турий гына кӱшычын эр шӱвыржым
  лым лийде шокта , да коклан писе шулдыран варсеҥге
  , вычымалтен , волгенче гай эрта .
 а ялыште эр годсек йӱк-йӱан тарванен .  шукерте огыл
  вольык кӱтӱ , корно пуракым тӱргыктен , ломыж-магырен
  , такыр пасушко лекте .  теве ӱдырамашат , ведражым
  мурыктен , памаш дек вола , йоча-влак , кычкыркален
  , имньым вӱраҥлаш наҥгаят , пий-влак , капка йымач
  кудал лектын , эрак пазарыш каяш тарваныше калыкым
  чарныде оптат .
 Марина таче эрак кынелын , аважлан кок мучела вӱдым
  кӱзыктен пуэнат , шкенжым пеш тӧрла .  окна воктен
  кечыше изи чурийончыш ваштареш шогалынат , тыгат чиен
  онча , тугат чиен онча ; мелынат чурийончышыш ончалеш
  , тупынат савырнен эскера - шеҥгечын кузе коеш .
  " шовыремже могыремлан пеш келша , да ӱштыжым ала кузерак
  ӱшталаш ?  кӱрен пота ӱмбач йолван ӱштым ӱшталаш гын
  веле ...  уке , тыге огыл , тыгеже Чормаксола ӱдыр-влак
  эре чиен коштыт .  лучо теве ужар потам ӱшталам , кызытрак
  тыге чийыше шагал коеш ...  шеранӱштӧ мучашыжым шеҥгек
  сакалтышаш мо ?  кай , тыге сай огыл , адак йорга ӱдыр
  манаш тӱҥалыт .  тыге пурла могырыш сакалтышаш ...
  "  - ораж дене шонкален чия Марина .
 - Маню ӱдырем , - манеш ведрам сакен толын пурышо Кори
  кува , - пылыш чеверан оҥылаш йымалетым от пижыкте
  мо ?  чуриетлан утларак келша ыле ...
 - ай , ойлет , авый , кызыт пылыш чеверым кӧ сакалтен
  коштеш ?  ожно годым веле тыге чиеныт вет ...  могай
  шовычым пидаш , авый ?
 - мыйын порсын шовычем пид , ик велже дене пидат гын
  , саяк .
 - тудым огым , тоштемын ...  порсын манын еҥ воштылтышлан
  пид веле .  тиде ош шовычем пидам да йӧра ала-мо ?
 - пазарыш , ош шовычым пидын , кӧ коштеш ?  уна , порсын
  корнан ужар шовычетым пид - ужар потатлан лач келша .
 - йӧра , - малден , Марина шинча шӧржӧ дене тӧрзашке
  ончалят , пеш вашкаш тӱҥале .   - ну йӧрыш , авый ,
  мый кайышым , - малдыш .
 - чу , шого , ӱдырем !  ачат кунар оксам пуыш ?
 - вуйгак шымлырым пуэн .
 - айда сита , кызыт оксана уке ...  черкыш пуро , Маню
  , кугу серлагышылан латшымыраш сортам чӱктӧ .  Петыр
  изат верчын юмым сӧрвале ...
 - йӧра-йӧра , авый , пурем ...  ынде кайышым .
 - эй , вашкас .  ала-мом эше каласынем ыле , чылт мондышым .
 а ӱдыръеҥ кузе ок вашке - йолташыже-влак урем дене каен
  эртышт : йолташ ӱдырышт да каче-влак , а нунын коклаште
  Каври Сергеят уло .
 2
 ӱдыр-качылан пазар - кугу пайрем .  нуным кум кече ит
  пукшо да пазарыш колто .  эр каен , пазар шаланымеш
  коштыт .  южыжын пеленже кумыр оксаже уке гынат , садак
  лектын ошкылеш .  мо нуным тушко шупшеш ?  ӧрат !
  ончал , пазарыш кайыше ӱдыр-влак кузе чиен шогалыныт
  , кузе нуно , оҥым кадыртен , кидым шуялтен ошкыл колтат
  ?  кузе , шошо кече гай шыргыжалын , каче-влакым шыматен
  ончал шындат ?  тунам палет , молан нуно пазарыш коштыт .
 но тый йорло еҥын ӱдыржӧ улат гын , чиен-шогалашат чапле
  вургемет уке гын , тыгай годым вожылмашкат вашке пурет
  .  ой , тунам намысше !  лучо ӱдыр-каче тӱшкашкат ит
  пуро .  кызытат , Маринан мӧҥгыштыжӧ чиен шогылтмыж
  годым , вургемже моторынрак чучо .  а тӱшкашке ушныш
  - кумылжат волен кайыш .  теве Овром Метрийын Олянаже
  торешге-кутге кумага тувыр-шовырым чиен , таче налме
  гай у порсын шовычым пидын , а йолыштыжо йыдал олмеш
  кычырге мурышо суран ката .  Маринан тувыр-шовыржат
  кӱжгырак , йолыштыжат йыдал , йыдал да - индеш ниянат
  огыл , шым ниян веле .  кугун шӱлалтышат ,  " нуным
  кушко поктен шуат "  манын , кӧранымыла шоналтыш .
   вара Сергейым ончале - тудат моло каче деч начарын
  чиен : ӱмбалныже шем шовыржат уке , тувыр шӱшажат шиян
  огыл , йӧра кеч ынде кемже уло .  адак ситартышлан
  иктаж вич мужыр йыдалым сакен .  кӧ улан качымарий
  пазарыш йыдалым сакен лектеш ?  тудо шоҥго кугызан
  пашажыс .   " йӧра , коктын икгаяк улына - леҥежше
  ден комдышыжо келшат "  , - шоналтышат , Марина , Сергейым
  поктен шуын , йыгыре ошкыльо .
 - Сергуш , йыдалжым молан сакаленат ?  - йодо Марина .
 - ачам яра кокла гыч ыштылын да ужалаш колтыш .  кеч
  чай-сакырлан йӧршӧ лиеш , манеш да ...  шкеже таче
  ок кай .
 - йӧра , нимат огыл .  а тидыже мо пӱтырка ?
 - книжка-влакым библиотекыш вашталташ наҥгаем .  ярсыме
  кокла гыч лудаш кӱлеш .
 - вара книжкаштыже оҥайым возат мо ?  кузе эре лудмет
  шуэш ?
 - тӱрлӧ книга уло , Манюш .  южыжо путыракат оҥай ,
  лудын пытарымеш , кид гыч кудалтыме ок шу .  тыят вет
  лудын моштет , от луд ?
 - э-э , ынде мый монденат пытаренам .  мо лудмыжо ,
  мо можо , айда тыгакат йӧра .  мый садакшат ӱмырем
  ялеш эртарем .  тыланет лудаш , шинчаш кӱлеш , салтакыш
  монь кайыман лият ...
 кугорно дене калык села велыш пыл гай лупшалтын .  корно
  покшеч поче-поче имнешке-влак кудалыт , корно кок могырым
  йолгорно дене йолешке-влак тӱшкан-тӱшкан ошкедат .
   ошкылшо коклаште чарныде мутланыме , воштылмо шокта
  .  теве ик кугу тӱшкаште шӱвыр йӱк шергылте - шӱвырзӧ
  марий корно туртыкташ шӱвыржымат пелен налын лектын
  ...  кече чевер , таче пазар кугу лийшаш .
 3
 села покшелне пеш кумда тӧр плоадь .  ик велым тиде
  площадьым ужар вуян кӱкшӧ кӱ черке авырен , вес велым
  - волостной правленийын кок пачашан ош кӱ суртшо .
  вес кок могырымжо кевыт радам дене поп пӧрт-влак плоадьым
  пӱялен налын улыт .
 плоадь пазар калык дене шыҥ-шыҥ темын , нигушто чара
  вер кодын огыл .  покшелне кок кевыт радам уремын кая
  , тушто тӱрлӧ вургеман калык мӧҥгеш-оньыш куткышуэла
  лӱшка .  изиш ӧрдыжтырак ,  " казенный кира "  дене
  , кинде пазар , тыште утларакшым орва дене толшо темын
  .  орваште мешак дене уржа , шӱльӧ , ложаш .  плошадьын
  вес лукыштыжо - вольык пазар , тушечын тӱрлӧ йӱк шокта
  .  лӱшка кумда площадь , йӱк-йӱан села деч иктаж кок
  меҥге коклашке талышныше шошо вӱд гай шокта ...
 4
 села уремыш толын пурымек , Сергей тӱшка гычын ойырлышат
  , пазарыш йыдал ужалаш ошкыльо .  ойырлен кайымыж годым
  Марина тудлан йыштрак пелештыш :  " мӧҥгӧ пырля каена
  вет ? . .  обедня мӧҥгӧ , ӱдырамаш сату кевыт дек мий
  "  .  а шкеже ӱдыр-влак дене пырля пазар мучко ик радам
  коштын савырнышат , черкыш пурыш .  рушарня кечылан
  черкыштат калык шуко .  калык лоҥга гыч шеҥын пурышат
  , латшымыраш сортам налын чӱктыш .  аваж мутым шарнен
  ,  " кугу юмо , кугу пӱршӧ , салтакыште орланен коштшо
  Петыр изам арале , тазанак мӧҥгӧ пӧртыл толашыже йӧным
  ыште "  манын шоналтен , кум-ныл гана оҥжым креслыш
  .  кенета шинчажым пудешталтшаш гай чымен , умшажым
  пеш кугун карен магыралтыше кӱжгӧ якыным ужат , оҥай
  чучо .   " молан тынар варгыжашыже , юмо тугакат колеш
  дыр "  , - шоналтыш да ораж дене воштыл колтыш .  вара
  шинчаже черке пырдыжыште йырваш кечыше юмын сӱрет-влакым
  ончышташ тӱҥале .   " мо , каваршаш , тидыже чылт Сапан
  кугызан гай веле коешыс ? . .  тудыжым пеш шапын сӱретлен
  улыт : ала-могай лаштыкым веле сакен , оранек чара
  могыран .  фуй , кай , ончалашат сай огыл "  ...  черке
  пундаште , ош пыл лоҥгаште , сӱретлыме шулдыран йоча-влакым
  ужат , нуно Мариналан пеш келшышт .   " суксо-влак
  .  тидыже ...  Йыван вате еҥган изи эргыж гай веле
  коеш ... ӱпшӧ ошо , кудыр , шинчаже кандалге .  ай
  , могай мотор йоча !  тыгай азат ала-кузе шочын мошта
  .  изиж годым Сергеят тыгаяк ыле дыр ...  тыгаяк шол
  ...  иктаж гана тыгай эргым ! . .  ой , юмо , мом шонем
  !  тыге сулык вет , сулык , очыни ... "
 ончышт шогышо Марина кенета сукен шинчын кумалаш тӱҥале
  .  черкыште канде ладын шикш нугыдеме , клиросышто
  тӱшкан ала-могай юмын мурым пеш кужун мурат , Марина
  нимат ок умыло .  воктенже шогышо селасе рвезе еҥ чӱчкыдынак
  тудым намысдымын ончалеш .  Мариналан сайын ок чуч
  .  изиш лиймек , йол йыжыҥже шуммо гай чучын колтыш
  , ладын шикш дене вуйжат коршташ тӱҥале .   " обедняжат
  вашке ок пыте ала-мо ?  Микал бачышкаже пыкше веле
  шогылтеш да ...  ӱдыр-влак кызыт пазарыште коштыт .
   керек , лектам лучо мыят .  вес гана чот кумалам ,
  адак сулык касарыме годым поплан ойлем .  юмо сулыкем
  кудалта "  .  тыге шоналтышат , Марина черке гыч кывыжге
  лекте .  пазарыште эн лишыл ӱдыр йолташыжым , Анам
  , вашлие .  коктын изишак тыгыде сатум наледышт .
  Маринат ик тувыраш кӱрен тасма ден ужар кудырым нале
  , пел кремга калачым сакалтыш : мӧҥгӧ мия гын , изи
  шольыжо , Вачи , йодаш тӱҥалеш .
 5
 пазар мучко нуно шуко ужын-колын , терген коштыч .
  ик вере шогалыт - сатум ончат , вес вере - чаплын чийыше
  ӱдырым , мотор качым ужыт .
 - Маню , - ышталеш тыгайлан пеш чолга Ана шке йолташыжлан
  , - уна , шеҥгекет ончал : могай мотор качымарий ...
   ужат ?
 - ужым .  йӧра да , изишак умшаже лопкарак .  а тый
  ката чийыше ӱдырым ужыч , уна , тӧвӧ ошкылеш .
 - тидым манат мо ?  ужынам , шинчем ...  Азматнур ӱдыр
  .  пеш йорга , маныт ...  помощник тияк дене таҥым
  куча , катажымат тудак налын пуэн дыр .
 - кай , шояк ...
 - товат , мый Азматнур ӱдыр-влак дечак кольым .
 Маринамыт шогылтмо кевыт радамыш каче тӱшка толын лекте
  .  кечшудым , пӱкшым пурыт , ойлат , воштылыт .
 - нине чевер ӱдырышт-влак кусо улыт гын ?  пален налшаш
  ыле , - малдыш канде картузым шӧрынрак гына шындыше
  , мотор чийыше качымарий .
 - кусо улыда , шӱжар вла-ак ?
 - шкенан яа-ал , - пелештыш мыскараче Ана .
 - шкендан ялже вара куштырак ли-иэ-эш ?
 - шкенан ялже шкенан дена-ак ...  теве села гыч лектат
  да викак кает , вара пурлашке савырнет , вара шолашке
  , вара коремыш волет , вара адак пурлашке , корно эре
  викак кая , - манеш Ана .
 - ох-хо-хо-хо-о !  - каче-влак воштылыт .   - теве ,
  Йогор , нуным кычал му ?  ну , киямат ӱдыр ! . .
 - кӱлеш лиеш гын , муэш ...  Йогор маныда дык , ок му
  ...  Йогор його лиеш вет , кычал кошташ ӧркана , -
  манешат , Ана , Маринам вӱден куржеш .  каче-влак пазарым
  темен воштыл кодыт .
 коштын-коштын , торговой Галямовын чапле кевытышкыже
  миен пурышт .  тушто нимучашдыме тӱрлӧ ӱдырамаш сату
  темын : коленкорет , тарает , кумага шӱртет ; чевер
  деч чевер вуй шовычым ончалат да , шинчатлан шыри-вури
  веле коеш .  калык кевытыште шуко уло : оксанже , ончен-ончен
  , сатум налеш , оксадымыже , кугун шӱлалтен , шинчаж
  дене гына юлгыжеш .
 - илымашет могай ?  - пелештыш ала-кӧ Маринан шеҥгелне .
 Марина савырнен ончале - семык годым Кори кугызамыт
  дек пурышо шем марий шыргыж шога .
 - толын улына шол , - пелештыш вожыл колтышо Марина .
 - вара , ала иктаж сатум налнеда ?  - йодо Ведат .
 - налшыже налыт , мый кызыт уке .  оксам ышталтын огы .
 - уна , Марина шӱжар , порсын шовыч-влак пеш мотор улыт
  .  ончен йӧратет !  теве тыгайракшым налын пидат гын
  , чурийвылышетлан пеш келша вет .
 - ынде кыаытеш шога огыла , вескана , окса лийме годым
  , налаш лиеш .
 - ончо , Марина шӱжар ... а мо весканаже-можо , - шыпрак
  пелештыш Ведат , - кызытак налшаш ...  эх , Мухамат
  тос , уна , теве тиде порсын шовычым мыланем ончыкто-я
  , - кычкырале торгаен шогышо прикашиклан .
 Маринан могыржылан йӱштын-шокшын чучо .  нимом ышташ
  ӧрат , тыш-туш ончале да содор кевыт гыч лектын куржо
  .  Анат почешыже .
 - мо тыгай тиде вожылдымо марий !  илалше вуйжо дене
  чылт палыдыме еҥлан шовычым налын пуынеже ...  лӱдым
  , шӱмем чытыраш веле тӱҥале .
 - эй , тыят от мошто : пидам да ошкыл веле колтем ыле
  .  мо адак ...
 - ала-мом ойлыштат , Ануш .  ушет кайыш мо ?  тыгай
  шучко марий деч налын пидмешкем , лучо ӱмырем мучко
  порсын шовыч деч посна коштам .  ӱдыр годымак еҥ марий
  деч шовычым да монь налшашемак ок лий огыла .
 6
 Маринан тыге коштмыж годым Сергей жапым библиотекыште
  эртарен .  книга-влакым вашталтен налынат , шуко мартен
  газетым лудын шинчен .  газетыште кызыт утларакшым
  сар нерген возат .  лудаш оҥай .  теве  " Биржевые
  ведомости "  газетыште пеш чаплын возымо .  сар пеш
  виян кая .  но руш кугыжан армийже пеш тале : немычымат
  , туркымат йырваш кыра .  тӱжем дене пленыш налме ,
  пычал , пушко , снаряд руш кидышке шуко верештыныт .
 - да , тыге гын , сар вашке пыта .  мемнан армий чот
  сеҥаш тӱҥалын , - шке ораж дене пелештыш лудын шинчыше
  Сергей .
 - а тый , молодой человек , инанет тидлан ?  - манеш
  воктеныже шинчыше кугу неран , шем ӱпан рвезе еҥ .
 Сергей тиде еҥым библиотекыш толмыж едак ужеш .   "
  Кавказ гыч колтымо ссыльный "  манын ойлат .
 - мый чыным возат шонем ...  але вара газетыште шоякым
  возат ?
 - эх , ужарге улат , молодой человек , пеш ужарге ...
   возат вес вере чынымат , но тудым тыланет лудаш огыт
  пу .
 Сергей нимом пелешташ ӧрат , йолташыжым тӱслен ончале
  .  а тудын шем шинчаже рашкемышын , ушанын онча , тӱрвыжӧ
  гына изи йоча воштылмо гай шыргыжеш .   " да , оҥай
  ыле тугай чылт чыным возымо газетым лудаш "  , - шоналтыш
  Сергей .
 " ссыльный "  адак ала-мом Сергейлан ойлынеже ыле да
  ойлен ыш шукто .  тудын гаяк кугырак неран еҥ пурышат
  , йолташыжым ӱжын лукто .  Сергей чот шонаш лие .
   " тыге ... тӱняште тӱрлӧ калык уло .  южышт тунемыт
  , чылажымат шинчат , а ме вольык гай илена , ондалат
  ма , чыным ойлат , возат ма - эре инанена .  эх , утларак
  тунемшаш да тӱням ужын кошташ ыле .  черт , лучо вашкерак
  салтакыш налышт ыле "  , - шона Сергей .
 7
 изиш варарак Сергей ден Марина ойлымо семынак Васлийычат
  , мӧҥгӧ ошкыльыч .  Сергей палыш - Марина ала-мо шӱлыкын
  коеш .
 - Маню , таче пазарет келшыш вара ?
 - келшымыже ... пазар кугу , - кӧргӧ шонымашыжым кӱрлын
  пелештыш Марина , вара Сергейым пеш йӧратен-чаманен
  ончалят , ӧпкелышын койын ешарыш : - тыйже кушто йомын
  коштыч гын ?  мо , пазарыште вуйгакат шыч койыс ?
 - пазарыштыже кугун шым кошт , библиотекыште книгам
  , газетым лудын шинчышым .
 - вара мом возат ?  сар вашке чарна , маныт ?
 - ала , тудым кызыт каласаш йӧсӧ , адак вет газетеш
  чылажымак огыт возо .  кӧ шинча ?  мыланемат каен кошташ
  верештеш дыр ...
 - ай , туге ит ойло адак .  вара кертат .
 умбакыжым нунын мутышт утларак шыма лие , ваш ончал
  воштыл колтышт .  рвезе еҥ-влак ӱмбач пыл ӱмылка эртен
  кайыш , чыла мондалте .  калык шагал коштмо пасу корныш
  лектычат , кидым ваш кучен ошкыл колтат , Сергейже
  Маринан йытыра могыржым шыман ӧндал шында .  эй ,
  ораде-влак ...
 шижынат ышт шукто - яра кеҥеж эртен кайыш .  паша жап
  толын шуо .  Тумерын шудылыкшо пешыжак кугу огыл :
  кум-ныл кече шогылтытат , паша пыта .  олык гыч ойырлымеш
  , шурнывечыште уржат шуын шогале .
 8
 мучашдыме кумда уржа пасу !  шыштаҥше уржа пасу ӱмбаке
  кандалге ояр кава кумыкталтын .  кечывал лишан лекше
  тул юж гай шокшо мардеж дене уржа теҥыз вӱд гай ловыкалт
  кая , адак эркын шыплана .  тунам пасушто шокшо , шокшо ...
 кумда пасу мучко верын-верын калык .  кужу уржа лоҥга
  гыч тыштат-туштат тӱредше-влакын уржа кормыжым чжоп
  лупшал пыштымышт коеш , я кашын тӱред ягылгыше сорла
  кече волгыдо дене волгенче гай волгалт кая , радам
  дене тӱред кайыме касалык почеш , сар годым лупшен
  кодымо колышо салтак-влак гай койын , пидын кодымо
  кылта-влак тутлын ӱпшен кият .  йырваш чыштыр-чыштырок
  шоктен , кӱжгӧ уржа олым пӱсӧ сорла пӱэш авалт пӱчкылтеш
  .  коклан кӱчыкын гына пелештыме мут , сусла воктен
  шепкаште аза шортмо йӱк шокта ...  калык пашалан чот
  пижын .
 Марина йыраҥ велыште аваж воктен тӱредеш .  лывырге
  кидше уржа тӱҥыштӧ модеш веле : кормыж почеш кормыж
  вола , кылта почеш кылта пидылтеш .  чаткан оптен кодымо
  кылтаже-влак аваж деч могала чӱчкыдын , поснак арун
  койын кият .  Марина кеч-могай пашаланат пешак тале
  .  рушарнян , але кугарнян еҥ деке оксала тӱредаш кайымыж
  годым ӱчашен тӱредытат , Марина пӧръеҥ-влакланат вуйым
  огеш пу .
 кидше пашам ышта : тӱредеш , кылта пидышым ышта , кормыжым
  поген , кылтам пидеш , вуй чарныде тӱрлыжым шона .
   кужу кече мучко тӱрлыжым шонашат жап шуко уло .  ыштышаш-кучышаш
  кид паша ... ыштен чийышаш вургем ...  кушто , кӧн
  , могайрак чапле тӱрым ужын , кузерак у семын шиян
  ӱштым ыштен ӱшталаш , шем ыштырым шерлен кучаш ...
   мыжераш постом налаш ачаже оксам пуа гын , йӧра ыле ...
 шокшо .  шылыж нойымо гай чучеш .  сорла йылгыжме дене
  шинчам йымыктара ...  тӱредаш неле .  тӱредде илыше
  еҥ кунар уло гын ?  ай-яй , сай илат дыр ?  олаште
  тӧра , купеч-влак ...  лугыч тунеммыжым чарышт , тудат
  ала тыге орланен ок тӱред ыле .   " а Сергей ...  Сергей
  утларак тунемын гынат , мӧҥгыштак ила ...  тудо ушан
  рвезе , ала сай илышыш лектын мошта ...  кодшо кугарнян
  моло ӱдыр-влак дене пырля эҥыж погаш мийышна , Сергеят
  ыле .  ончыко кузе пырля илышашым ойлыш .  эй , ораде
  ... "   Марина , шижде , пыльдыр воштылеш .
 - мо , ӱдырем , окмакла вуй орат дене воштыл шогетыс
  , - манеш аваже .
 - мо ... оҥайым шонышым да ... - вожыл пелешта Марина
  .  кид чарныде пашам ышта , вуй тӱрлым шона , асамым
  кычалеш .
 - пашада умыжо ! - шоктыш аҥа вуйышто .
 - умыжак , - манеш Кори кугыза .
 Марина савырнен ончалеш - Овром Метрин имньыжым кушкыжын
  , Сергей кечываллан ала-мо мӧҥгӧ велыш кая .  Маринан
  могыржылан шыр чучеш .  когыньыштын шинчашт ваш тӱкныш
  ...  э-э , тыгай ончалтыш тыманмешке мом гына шижтарен
  ок шукто гын ?  нимогай аяр йылмат тудын гай ваш каласен
  , шижтарен ок керт .  ӧрдыж еҥ , шижде , чый ончалын
  , шыр воштыл колтымо йӧратыше рвезе чоным пеш чот куандара
  .  Маринанат куаныш , тудын мотор чурийвылышыже пыл
  шеҥгеч ончалше кече гай койо .  кидше адакат чыштырок-чыштырок
  тӱредеш , кылта почеш кылта пидылтеш .  паша умен кая .
 пӱтынь илыш Мариналан чевер кече дене шыргыжше кумда
  пасу гай чучеш .  йырваш юж йоҥгыдо , кӱшыч кече ырыкта
  , мланде ӱмбалне тутло пушан сылне уржа лӱҥген шога
  .  тудын лоҥгышто тӱрлӧ шудо-пеледыш .  тӱрлӧ тыгыде
  чонан куанен ила .  чылалан йоҥгыдо , чылалан сай ,
  пӱтынь тӱня мучко нимогай ойго уке гай чучеш .  Мариналан
  шке илышыжым , Сергейын пеҥгыде кидшым кучен , уржа
  пасу гоч эртыме гай илен эртарышашыжла чучеш .  тудо
  ужар вуйжо дене илышын могайжым ок шиж , мӱндырнӧ ,
  кава тӱрыштӧ , кӱ курык гай чумыргылшо шем пылым ок
  уж .

 130 ӱдырвуч мурымо годым
 1
 Каври кугызан ӱдымӧ шурныжо кугун огыл : вуйгак ик лӱмаш
  мланде , да тудыжымат лошеш да монь ӱдыктымӧ .  садлан
  Сергейлан адак кеҥежым еҥ пашаште эртарашыже вереште
  .  уржа сорла гычак тӱҥалын шыже мартен поян Овром
  Метрийын кӱжгӧ шурныжым тӱреде , тудын кугу мландыжым
  курал ӱдыш .  метрийын имньыж денак пайрем кечын да
  монь шке мландыжым курал тырмалыш , кылтамат поген
  пуртыш .  кылтажат кунарак - урлык деч посна вуйгак
  кок орва уржа да ныл орва шӱльӧ кодо .  ала тудым кочшаш
  , ала роскотлан ужалышаш ?  молым шыже игече изишак
  куандара гын , Каври кугызан утыр веле чонжо коршта
  .   " ой , азап , кузе илышаш ?  адак киндына пел теле
  мартен веле ситыше лиеш ...  йӧра кеч Сергушем чот
  полша .  теве теният кеҥеж гоч коло кок теҥгем ыштен
  нале .  шыжылан кеч чомам налаш шоненам ылят , ок логал
  аман .  теве йозак вашке толеш , тоимкынат шуко погынен
  , адак рвезе еҥ изишак шканже вургемымат ыштынеже .
   мом ыштет , ок лий "  , - тыге ик шыже кечын , йыдалым
  керыштшыжла , Каври кугыза шонкален шинча .  ийгот
  шот дене але кутло ийышкат шуын огыл гынат , ончымаште
  шоҥгын коеш : кукшырак капкылжат сугырген , йыжве-яжве
  шуэрак пондашыжат чот чалемын , эн утларакше шинчаже
  соптырген .  Сергейжын эре лекырыш коштыктымыж дене
  веле ужаш тӧча , уке гын шукертак йӱд сокыр лиеш ыле
  дыр .
 ... шуко йӧсым ужаш логалын Каври кугызалан .  ачаже
  , йогор кугыза , ӱмыржӧ мучкак йорлынрак илыш : ик
  эргыжлан калык гай сурт-печымат , кӱлеш погымат ыштен
  коден ыш керт .  Шернур торговой-влаклан ола гыч сатум
  шупшыктышыжла , ик теле йӱштӧ годым Кукарка корнеш
  кылмен колыш .  аваже эргыжлан рвезынекак ӱдырым налыктыш
  .  ватыже пеш тыматле , пашаче ӱдырамаш верештын .
   шочшо-кушшышт лиймеке , пашам пеш чот ыштышт : шке
  пашам пытарен , еҥыныш каят , Каври шкеже ачаж гаяк
  теле гоч корныш коштеш .  илышышт изиш тӧрланаш тӱҥале
  .  изи презым налын , ушкалым ончен куштышт , моло
  тыгыде вольыкым водитлышт .  но Каври кугызан кугынак
  калык семын илашыже ыш логал .  тыгыде икшыве лие ,
  роскот кугеме .  ситартышлан ватыже , чылт таза ӱдырамашак
  , кумшо азам ыштышыжла колыш , азажат чонан ыш код
  .  варажым Каври палыш - бабушкалан коштшо Извай кувак
  керте , да мом ыштет , колышым садак тырлыктараш ок
  лий .
 Каври кугызалан путырак неле жап тольо : йоча-влак изи
  улыт , аваже шоҥго , таче-эрла чумалтен возеш манын
  веле эскере .  пӧръеҥ пашат , ӱдырамаш сомылет эре
  шке ӱмбалныжак .  кошкен пытымешкыже ыштыш , толашыш
  ...  вара эргыже-влак йол ӱмбак шогальыч - изиш каньылырак
  лие .  но эҥгеклан тоҥгак толеш : рвезе-влак кушмо
  кӱдынь илышым виктарышаш годым имне деч посна кодо
  .  Каври кугызан шке илышыже путырак неле ыле гынат
  , эргыже-влак тудлан кугун ӧпкелен огыт керт : когыньыштымат
  книгалан туныктен .  ӱштыганлан коштмыж годым тунеммын
  пайдалыкшым чот пален ...  чӱчкыдынак тыге Каври кугыза
  эртыше илышыжым шонкала .  илен толмо корныжат пеш
  тоҥгака , ончыкыжат нимо порыжат ок кой .   " эй ,
  калтак , ӱмырат эрта вет "  , - манешат , керыштме
  йыдалжым сӱзлыж дене шолт пера .
 3
 омса йӱк шоктышат , Каври кугыза чурге савырнен ончале
  .  лувуйлан шогышо Токмак Сапан , лапка пӧрт омса гыч
  пӱгырнен , пурен шогале .
 - сай кутырет ?  йыдалым кучылтат ?
 - яра кийымеш шинчылтам .  тол тембаке , шич , изиш
  кеч мутым вашталтена .
 - шинчын шинчылташ жапем уке , ял мучко коштын савырнаш
  возеш .
 - адак иктаж увер шокта дыр ?
 - ынде итат ойло , Каври изай ...  адак мобилизаций
  маныт , девяносто седьмойлан шочшо-влакым поген наҥгайынешт .
 - ой , юмо , ынде кертыч !  мо лиеш вара , Сапан шольо
  ?  калыкым пытарат вет .  кызытат вийвал таза еҥже
  кодын огыл ...
 - пытарат , йӧршеш пытарат ...  тиде ганалан мыйын Якушемат
  верештеш вет .  налын каят гын , вара кузе илыман ?
   Миклаемже але изи - пашалан ок керт .
 - сарже вашке ок чарне гын , илыш вара мыйынат пытыш
  : Сергеемат вет ынде чылт тӱреш кодеш .  йыванже дечат
  кызытрак нимогай увер ок шокто ...
 - колен гына утлышаш ыле , манам , колен гына ...  калыкшым
  наҥгаен пытарат да молыжым нимучашдыме кӱрыт .  теве
  мый кызыт сходкылан поктен коштам , таче кастене йозакым
  да тошто тоимкам кӱраш толыт .  мемнан гай нужна еҥлан
  , Каври изай , очыни , ышде мучашак шуэш .
 - тыгак шол , поянлан веле эре иктак .
 - нуно утыр поят .  теве Ондри ден Метрийым нал ...
   ну , йӧрыш , Каври изай , вара кастене сходкышко миет
  , я Сергеетым колто ...  огеш кой , пашаш каен ала-мо ?
 - каен , еҥгаж дене коктынат Овром Метрийлан шем шыдаҥ
  кылтам пурташ каен улыт ...  йӧра , Сапан шольо , мияш
  возеш ...  изиш от шинчалте мо ?
 - ом ярсе , Каври изай , начальник-влак толын шуыт чай
  .  каяш возеш .  иктаж кастене мутланен шинчаш мий
  .  кызытрак мийымашетат уке .
 - мийынем , эре мийынем да жапым муаш ок лий .  адак
  шке тол .
 Токмак Сапан лектын кайышат , Каври кугыза адакат чот
  шонаш тӱҥале .  коклан вуйжым рӱзалта да ораж дене
  ала-мом вудымата .
 4
 кастене орол пӧртышкӧ калык тич погына .  начальник-влак
  толмешке , тамакым тӱргыктат , лым лийде ойлат .  адакат
  мут сар нерген , илышын нелыж нерген лектеш .  йӧсланат
  , азапланат , южгунам чот шыдешкымашкат шуыт .  а начальник-влак
  толын лектыч - тыпланат , йӱкымат огыт пу , кӱдырчан
  йӱр ончыч лып лийше мардеж гай шыпланат .  йозак книгам
  шарен пыштыше староста ваштареш миен шогалыт да кок
  велыш кидым шаралтат , шоягоремым удыралыт .  а староста
  книгаш парням тушкен-тушкен йыгыла , закон дене лӱдыктылеш .
 - пышташ кӱлеш ыле , да ӱнар ок шуто ...  тенийже йозакшым
  кузе гынат тӱлаш возеш .  тоимкажым ом керт .  кушто
  мый тынар оксам муам ?  роскот кугу , эргым кок ий
  салтакыште орлана .  кузе гынат тениеш чытыза , - ойла
  ӱстел дек миен шогалше Каври кугыза .
 - лӱм мландым кучет ?  закон почеш недоимкым тӱлаш должен
  !  - шыдешка староста .
 - мландыже кучалтеш , да имньыдыме еҥлан пайдаже уке
  , эре еҥым сӧрвалыман , а вет яра нигӧат ыштен ок пу ...
 - мыйын тушто пашам уке ...  тӱлыде , садак от керт
  - закон туге кӱшта .  умылет - закон !
 Каври кугыза адак шоягоремжым удыралеш , эрдыжым кроп
  пера да пошкудыжо-влакым савырнен ончалеш .  нунат
  шып ончен шинчат , эсогыл Каври кугызам пыдалын пелештышат
  уке .  ӱстелтӧрыштӧ староста воктен шинчыше Овром Метрий
  гына йӱкым луктеш :
 - кузе-гынат , Каврий изай , пышташет возеш , тыгай
  неле жап годым кугыжалан полшыман .  эргыже тений оксам
  ыштен луктын , тудым пышта , адак кинде гыч изиш ешара
  .  ок лий , родо-влак , тыгай годым государствылан
  полшыде ...
 - а тый шып лий , черт !  тый дечет йодыт мо ?  - кычкыралеш
  сусырген толшо Епрем-салтак .  Каври кугызан илышыжым
  она шинче мо ?  ок керт тудо пыштен , пале - ок керт
  !  мом закон дене лӱдыктылаш ? . .
 - Епре-эм , тый начальство ончылно йылметым сай кучо
  !  кузе туге мый -  " черт "  ?  а ? !
 - чарне , коҥга ӱмбал пырыс !  начальствым мый тый дечет
  утларак ужынам ...  мый гаем кок ий сарыште кошт ,
  вӱретым йоктаре , вара ойло .  ато кеч-кунам тудо ойым
  ышта , от шинче !
 тымартен шып шинчыше калыкат кожгана - ӱчашаш , шургаш
  тӱҥалыт .  староста лӱшкышӧ калыкым пыкше чара .  шыдыже
  чот лектеш гынат , фронт гыч толшо салтак-влак деч
  изишак аптырана , шинча : нуно тар пушым чот ӱпшычшӧ
  , шкештат тар гаяк улыт .
 5
 Каври кугыза , сходко гыч толмекше , эргыж дене шуко
  мутланен шинчен .  ой икте лийын - Сергейлан кузегынат
  окса лектышым кычалман .  чынжымак , эше икмыняр арня
  гыч Сергеят , тупеш котомкам сакен , Озаҥыш лектын
  ошкылын .
 6
 ӱдырамаш коклаштат илыш чот пудыранен .   " сар "  ,
   " немыч "  ,  " позиций "  ,  " плен "  мут-влак кызыт
  йылмышт гыч огеш ойырло .  тудын кӱдынь манеш-манеш
  чот шарлен .  кушто кок-кум ӱдырамаш Васлийын гын ,
  манеш-манешын мучашыжым нигунамат от му .
 теве тыгак ик шыже кечын вате-влак Кори кугыза деке
  муш шураш погыненыт .  кум вате толын , кумынекат салтак
  вате , нылымшыже - Марина .  садлан таче Кори кугызан
  изирак кудывечыже йӱк-йӱан дене темын : умыр шыже кечын
  погынышо пӧрткайыкла чогият , нимом колаш ок лий .
 изирак леваш йымалне тошто тумо шуар йыр нылытын погынен
  шогалын улытат , мушым шурат .  кидыштышт шуарвондо
  модеш веле : тук-тук , тук-тук , тук-тук-тук-тук мутланат
  нуно .  шуарвондо семынак вате-влакын умшапомышышто
  йылмышт модеш .  ала-кӧжӧ ала-мом ойла , ала-кӧжӧ ала-мом
  колыштеш - мучашымат от му .
 - кеч каваре , ала-кузе илышаш .  рвезан ӱдырамашлан
  илаш путырак йӧсӧ .  пашаже паша дене пеш ӧрыктара
  : кеҥеж гоч шкеак курал-ӱден толашышым , рвезе-влак
  але изи улыт , кугунак полшен огыт керт ...  теве вашке
  теле толеш ... коҥгаш олташ пум ямдылен шым керт ,
  оралте ӱмбал шӱкшемын , йырваш вӱд вита ...  киндемат
  теле гочлан ок сите , оксам ыштен лукташ гын , йӧнем
  уке ...  йоча-влакын теле вургемышт шӱкшемын .  ала-кузе
  лийман , уш веле уке .  пособиштымат жапыште пуэн огыт
  шого .  кум гана Шернурыш миен коштым , кумыр оксамат
  налын шым керт ...   - тыге ойла кугырак капан вете .
 - теве ынде сарже вашке чарна , маныт .  кугыжа тугай
  приказым пуэн , маныт манеш , - пелешта , могыржым
  утыжым шеҥгек-ончык лупшен шурышо шем шинчан тичмаш
  ӱдырамаш .
 - эй , Онис вате шешке , манеш-манешлан инане .  кугыжа
  шкеже сарыш ок кай вет , тудлан эре иктак .  теве сусырген
  толшо-влак тӱрлымат ойлат :  " салтак-влакым гына тӱжем
  дене пытарат .  начальникышт кузе-гынат позиций гыч
  шылаш веле тӧчат , - маныт манеш ...  тыглай калыкым
  чаманат мо нуно ?  - шыдешкен колта илалше вате .
 - а те , вате-влак , колында ?  немычше тудо ала-могай
  осал калык , маныт манеш .  нунын кугыжашт айдеме огыл
  , киямат гыч лекше , манеш : шучко , кок тӱкан ...
   ода инане гын , Метри вате деч йодса , тудо селаште
  ала-кӧ шинчыше еҥ дечак колын .  теҥгече тувыр шӱалтымаште
  ойлыш , - ӱдыр гай шыма , чевер чуриян кумшо вате ойла .
 - юмо-пӱршӧ серлагыже ыле да ...  акыр саманетак лишемеш
  ужат .  ожнак кутырак-влак  " шучко сар тӱҥалеш , калык
  вуйге пужлен пыта , вара тунам тӱнялан мучаш толеш
  "  манын ойлат ыле .  ала-мо чонлан тугак веле чучаш
  тӱҥалын , - манеш ӧрдыжтырак мушым почкен шогышо Кори
  куват .
 - мый адак тугай уверымат кольым : сар чарныме веле
  огыл , лучко ияш гыч витле ияш мартен чыла поръеҥым
  наҥгаяш тӱҥалыт , манеш ...  варажым рвезе ӱдырамаш-влакымат
  погаш тӱҥалыт , маныт , - ойла рвезе вате .
 - а мо , нимат огыл , тыге марий деч посна орланен илымешке
  , лучо кайышаш , - манеш Онис вате .
 - мом тый орланетше ?  шочшет-кушшет уке , илышет икшырым
  .  тыйын гаетшылан ӧпкелышаш уке , илаш лиеш .
 - лиеш теве , пеш йокрок чучешыс ...  йӱдвошт шкетын
  пӧрдал кий .  могай илыш тудо ! . .
 - эй , алваста , вара тый пӧръеҥ деч посна вуйгакат
  чытен от керт мо ?
 - чыта-чыта да чытанат кӱрлеш ...  кап-кыл таза , вӱр
  модеш , - воштылеш Онис вате .
 вате-влакат воштылыт .
 - кошт туге гын , кӧ тыйым чара ?
 - кӧн дене коштат ?  шӱкшӧ яҥгар дене але нолнер-влак
  дене ?  шотан пӧръеҥже кодынат огыл да .  пожалуй ,
  тылеч варажым кугун ойыркалашат ок логал : шыл укеште
  шодат томсык , - шем шинчаж дене шыргыжеш Онис вате .
 - эскере , акый , - манеш Кори кувалан илалше вате ,
  - тиде ардыме кугызатымат ончалаш тӱҥалеш ...
 - мо шатын , Онис вате шешке , чылт исыр вӱльӧ гай веле
  тӧрштылатыс ?  тиде , каваршаш , шӱкшӧ манынат ок ман
  , кугызам денат пижедылаш тӱҥалеш .  ок лий , эскерашак
  возеш , - воштылеш Кори куват .
 Онис вате лач тиде годым имне дек лекше Кори кугызам
  ужылалтышат , шуарвондыжым кудалтен , тудын дек кучедалаш
  миен пиже .
 - эй , ия , пиже вет , а . чотак пиже ...  уй-уй , тидым
  сеҥашат ок лий , - шокта имньылан варыме тоям ӧрдыжкӧ
  кудалтен , рвезе ораде гай кучедалаш пижше Кори кугызан
  йӱкшӧ .
 вате-влак муш шурымыштымат мондышт , элнен воштылыт
  , кычкырлат .
 - тыге , тыге тудым , Кори изай , чот турж !  вескана
  ок пижедыл ...  ах-ха-ха , ах-ха-ха-а !  - лӱшкат вате-влак .
 7
 лудшо йолташем , колынат тый шыже кастене мӱндырч йоҥгалтше
  ӱдырвуч йӱкым ?  пуч мурын кумылеш логалше ойган семжым
  шарнет ?
 кас тунам пычкемыш лиеш .  нарынче тасма гай койшо кас
  ӱжара эркын йомеш , да кӱшнӧ тӱжем дене шӱдыр-влак
  чӱкталтыт .  шыже рӱмбалге дене вӱдылалтше ялыште йӱк-йӱан
  шыплана .  йырваш тымык-тымык : ик пушеҥге парчат ок
  тарване , ик оралгыше лыштамат укш гыч кӱрлын ок воч
  .  тунам , юалге шыже южым лӱҥгыктен , ӱдырвуч мура
  .  тоу-тоу-ту-ту-т , тоу-то-то-о-о , то-то-о-о ! шоктен
  , ойган муро уло шыпланыше тӱням толкыналт йогышо шошо
  вӱд гай леведеш .  лӱҥга пуч йӱк , утыр лишемеш , талышна
  , вара адак эркын пелке лупшалтын торалга ...  идым-пече
  куэрыш миен тӱкна ; тушечын савырнен , эҥер вӱд гоч
  , лопка олык гоч йоҥгалтеш ; олык чашкерым солалтен
  , пустаҥше пасушко лӱҥген кая ...  тоу-тоу-ту-ту-у
  , тоу-то-то-о-о , то-то-о ! . .  тиде мурышто чевер
  кеҥежым , ужар олыкым , пасум , тутло саскам ужатыме
  чучеш ; уэн чевер шошым , сылне пеледыш пеледшашым
  шижтара шыже пуч ...  коклан мотор таҥже верчын вургыжшо
  ӱдыр шӱмат мура пуч йӱк дене ...
 теве Кори кугызан тошто кӱшыл клат ончылныжат Марина
  , Ана , адак кок пошкудо ӱдыр , алмаштен , пучым пуалтат
  .  Ана , моло годым пеш мыскараче , чулым ӱдыр , кызыт
  шыже пучым кок велыш коштыктен гына лачымын пуалтен
  колта .  пуч кӧргӧ гыч пеҥыжалт лекше йӱк , тымык южым
  сургыктен , ала-кушко каен йомеш .
 - ой , Ануш , тыйже ала-мо путыракат ныжылтын савыретыс
  , кумылешемат логале , - манеш Марина .
 - савырет шол , кумылетат тодылтеш , тыгай годым ала-можат
  вуйышкет толын пура , - пелешта пуалтен чарныше Ана .
 - вӧдыретымат шоналтен колтышыч дыр ?  - йодеш ик ӱдыр .
 - мом ыштет-я , Чачи , тудак чӱчкыдын ушеш возеш ...
  южгунамже мыскарамат ыштет да , сарыш кайышым шонен-вучен
  илаш йосак вет , - манеш кумылалтше Ана .
 - кондыза-ян , ӱдыр-влак , пучдам , ынде мый пуалтен
  ончем , - манеш Марина .
 - Маню , пучшо кошкаш тӱҥалын , изишак нӧртӧ , вара
  сайрак лиеш .
 Маринат лӱмын клат ончыко кӱзыктымӧ вӱдеш пучым нӧртат
  , йыр коштыктен пуалтен колта .  шуко йӱд лиймешке
  , Тумер гыч ӱдырвуч йӱк шергылтеш .  коклан нунын шып
  лиймышт годым адак ала-кушеч , вес ял гыч , тыгаяк
  шыже пуч йӱк эркын лӱҥген толеш .  тунам ял гыч ялыш
  ваш салам колтымо гай чучеш .

 131 шинчаш коштмо жапыште
 1
 лишыл еҥым , чон йӧратыме айдемым , шонен-вучен илаш
  пеш йӧсӧ гынат , жап эртенак эрта : кече йӱдым вашталта
  , арня - весым .  теве шерым темыше лавыран шыже пагытат
  эртен кайыш .  йырваш чыла ошеме : оралте ӱмбал мамык
  кӱпчык гай ош пушкыдо лум дене леВедалте , кумда пасу
  ший терке гай волгалт кия .  пушеҥге-влакат йӱштӧ южышто
  ласкан нерен колтышо гай койыт : шыже мардеж нуным
  лупшымым чарныш .  пӧршаҥше куэ , пызле , ломбо , тымык
  ояр кече годым тӱжем тыгыде шӱдыр дене чолгыжыт .
  куштылго теле корно почылто .  йоча-влакат кеҥежым
  мӧр поген куржталме курык сер гыч лум пуракым тӱргыктен
  мунчалтат ...
 Маринан яра эртарыме жапше вуйгакат уке : кечывалым
  вӱдым нумалеш , вольык сомылым тӧрла , чӱчкыдынак еҥлан
  кылта шияш коштеш .  агун дене шият - коликыр лектеш
  , машина дене кече мучко шогылтат - витльыкокыр .
  ӱдыръеҥлан тидат кугу окса , уке гын кушто муат .
  кастене шинчаш погынышо ӱдыр-влак дене пырля жапым
  эртара .  пелйӱд марте кӱнчылам шӱдырат , тӱшкан муралтен
  колтат , мыскарам ыштат , воштылыт .  южгунам ӱдыр
  шинчымашке рвезе-влак погынен толыт , пеленышт гармоньым
  кондат .  тунам паша ышташ кугун эрык ок лий : тӱрлӧ
  семын модыт , туштым туштат , йомакым колтат , мурат
  , кучедалыт .  Марина моло гаяк модеш , воштылеш :
  ӧрдыжтӧ йокрокым ок шинче .  но каче-влак тудын дек
  шагал пижедылыт , шинчат : Марина весым ончалшашлык
  огыл , тудын йӧратыме таҥже уло .  южо торжарак , вияш
  шолан рвезыже  " эй , Манюш , тый вет кызыт тулыкеш
  кодынат "  манын воштылеш гынат , Марина кугунак вуеш
  ок нал .   " ойлат да эрта , ынде садакшак калык деч
  шылтен от керт "  , - шона тудо .  адакшым вет шеҥгеч-ончыч
  коштшо мут шыже мардеж гай : кылмыкта гын , ондак кылмыкта
  , варажым кӱжымат да теле йӱштат нимат огыл .
 " шоптыр кочкын , пӱй шурымеш , моторым ончен , шер
  темеш "  манын мурымо шукыж годымак чынеш толеш .
  йӧратыше ӱдыр-каче кеч-кунамат вашлияш йӧным кычалеш
  .  южыштлан тыгай йӧн утларак лиеш , южыштлан шагал
  .  тутышак ваш ужын илымымат пешак мокташ ок лий :
  тыгай годым кок йӧратыше коклашке йӱштӧ южат вашкерак
  пурен кая .  ала-кузе туге ?  ала эреак пырля лийме
  дене ваш-ваш чыла шемым-ошым пален налат , да оҥайже
  пыта , ала тыглаяк шер темеш - каласаш йӧсӧ .  но илышыште
  тыге чӱчкыдынак лиеда .  а поснарак илыме , шуэнрак
  ужмо шукыж годымак йӧратымашым утыр веле келгемда .
   садланак докан Маринат кызыт Сергейжым утларак шоналташ
  тӱҥалын : южо годым чытыдыме ужын кутырымыжо шуын колта
  .  рвезе ӱдырын пеледалтше нарашта шӱм-кылже аярын-йӧсын
  йӱлен налеш .  туге гынат эреак огыл - кашын-кашын .
 южо качымарий , я ӱдырат йӧратыме таҥжылан  " ой-й ,
  вет чонемже путырак тыланет пижын ... йӱдшӧкечыже ушем
  гычак от лек "  манын колта .  шояк тиде , чын огыл
  .  ала-кузе тул гай йӱлен йӧратышат тутышак таҥжым
  шонен ок кошт .  кӧ шинча , ожно чылт яра кийыше тӧра
  , купеч ӱдыр-влак тыге шонен киен улыт гын веле .
  пашан , сомылан еҥ пашаште , калык лоҥгаште таҥже нерген
  шонкалаш кугунак жапым ок му .  тыгак Маринат , кече
  мучко пашаште коштын , Сергейже нерген шоналташ ок
  ярсе .  вара кастене , ярсымекыже , капка ончык лектын
  шогалешат , - кас ӱжарам ончал колта ма , але мӱндыр
  чолгыжшо шӱдырым ужеш ма , - йӧратыме таҥже ышышкыжо
  толын пура .  куштырак тудо коштеш , кузерак ила
  ?  тыгак кызыт мыйым шоналта гын , уке гын ...  ала
  монденат , ала вес моторымат Васлийын ?  олаште вет
  калык тӱрлӧ уло .  а мыйже ...  эх , Сергуш , Сергуш
  ... "  - шона Марина , да оҥжо кугу шӱлыш дене оварен
  кая .  вара тунам шӱмжӧ ныжылге ӱдыр мурым йодеш .
   капка меҥге воктен эҥертен шогалешат , тыгай мурым
  шонен шӱшкалтен колта :
 кас кечыжат шинчылдале -
 чевер ӱжараже веле кодо .
 ош кече гай таҥем каяле -
 ӱжара семын йӱлен кодым .
 чолга шӱдырет волгалтеш
 мландыш шумеш кӱшычын ,
 пырля иленат шерна ыш тем -
 шоналал илена мӱндырчын ...
 я йӱдым , шокшо вакшышке пурен вочмекше , шуко мартен
  мален ок керт : адак Сергейже нергенак шонкален пӧрдалеш
  .  тудын йытыра кап-кылжым , мотор чурийвылышыжым ,
  шыма койышыжым шарналта .  ожно , Васлийме годым ,
  пелештыме ласка мутшо ушышкыжо толын пура .  тӱрлым
  шонкала ӱдыр уш , тӱрлӧ семын вургыж налеш ӱдыр шӱм
  .  эр велеш мален колта гынат , таҥже нергенак омештылеш
  .  Васлийнеже , ужын кутырынеже , да йӧн ок лий - эре
  мешанчык лектеш .
 2
 икана Марина памаш дек вӱдлан волымыж годым Онис ватым
  Васлийын .   " Маню , - малден салтак вате , - ала
  кастене мый декем шинчаш миеда ?  лачак Семон кугызамат
  таче корныш кая , шкетын веле кодам .  мийыза "  .
    -  " теве Анушлан ойлен ончем , ала миенат шуына
  "  , - манын Марина .
 калыкыште Онис вате нерген тыгай-тугай мут шокташ тӧчен
  гынат , ӱдыр-влак пеш инаненак огытыл .  кастене ,
  тул чӱктымӧ жаплан , кок ӱдыр , пудрам , кӱнчылавондым
  сакален , Онис вате дек миен пура .  кас мучко кӱнчылам
  шӱдырен , коклан муралтен колтен , тӱрлӧ нерген мутланен
  шинчылтын улыт .  мут гыч мут лекмаште Онис вате ӱдыр-влаклан
  ойлен :
 - эй , ӱдыр-влак , те вет илен ода мошто .  саскам ,
  ончет гын , жапше годым погыман .  мый тендан олмышто
  лиям ыле гын , илен моштем ыле ...
 - кузе туге , еҥгай ?  - йодын Марина .
 - саска ден саска икгай огыл вет : мӧр гын - тамле ,
  шоптыр  гын - шушо , - манын Анат , - ала-кудыжым
  погышаш , ала-кузе ?
 - кузеже ... те теве иктын дене таҥым кучедат , эре
  тудымак веле шонен иледа .  пеш кӱлеш , шӱвал шындем
  ыле .  весе уке мо ?  саска манмаште , мыйын шотыштем
  , тӱрлыжымат пурлын ончаш кӱлеш : эртак мӧрат шерым
  тема , эртак шоптыр денат пӱй шурымеш .
 - кай , ала-мом ойлыштат , еҥгай .  иктым йӧратет гын
  , весын дене коштмет шуэш мо ?  - манеш Ана .
 - тыгай койышым мыят ом умыло , - ешара Марина .
 - ода умыло шол .  те , ужамат , йӧратымашым шинча дене
  йылгыжмаште веле ужыда ?  ӱдырамаш илышын тамжым але
  налын огыдал .
 - вара пӧръеҥ дене туге илашыже оҥай мо , еҥгай ?  -
  йодеш Ана .
 - кай , ораде , ала-мом йодышт шинчет , мо тушто сайже
  ?  - манешат , Марина тулшолгым гай ырен кая .
 - эй , тӧсмек-влак , йылме дене ойлымыланат вожыл шинчеда
  да могай тудо .  сайже тушто , шӱжарем-влак , нимучашдыме
  , - манешат , йорга салтак вате пӧръеҥ дене илен коштмыжым
  ойлаш тӱҥалеш .
 Ана кӱнчыла шӱдырымыжымат мондыш , воштыл-воштыл колыштеш
  .  Марина пеш вожылын , йошкарген , кӱвар ӱмбак ончен
  шинча .  ушыж дене тугай мутым вуйгакат ынеж колышт
  .   " еҥгай , чарне ! "  манын колтынеже , адак ала-молан
  ок пелеште .  салтак ватын мутшо виешак пылышышкыже
  пура .  оҥай , нигунам умшаш налдыме саскам ужмыж гай
  чучеш : шушо , йыгыжге гынат , тамжым палымак шуэш
  ...  шуко мартен Онис вате ойлен шинчыш , шуко гана
  Маринан шыма шӱргыжӧ тарайла йошкаргале , вара шыдыжат
  лекташ тӱҥале .
 - сита , чарне , еҥгай !  айста лучо муралтена , - манеш
  Марина .  Онис ватын мутшо лугычак мураш тӱҥалеш :
 торгаял налме ший кидшолем
 кызытат уло кидыштем .
 модылдал налме ший шергашем
 кызытат уло парняштем .
 кугу Тумерын ик моторжо
 кызытат уло шӱмыштем .
 асам ойлышо еҥын мутшо
 огеш пуро пылышышкем .
 тиде годым окнаште эркын тӱкалтыме гай шоктышат , Марина
  , лӱдын , окнашке ончале .  пычкемышыште нимат ыш уж .
 - ала-кӧ окнам пералтыш ала-мо ?  те ышда кол ?  - йодеш
  Марина .
 - уке , - манеш Онис вате , - мардежан годым эре тыгак
  шокта .   - вара изишак лиешат :  - япык куван дек
  шондашым миен налшаш , - малден , ужгам чиен , тӱжвак лектеш .
   ӱдыр-влак , ӧрын , ваш ончалыт .
 3
 озаҥыш паша кычал кайыше Сергей деч шуко мартен увер
  толын огыл .  шорыкйол деч арня ончыч гына Марина ик
  письмам налын .
 " мый кызыт Озаҥыште пулатник пашам ыштем : фронт велым
  толшо беженец-влаклан баракым чоҥена .  илаш лиеш ,
  кочмо-йӱмӧ деч посна арнялан 3 - 4 теҥге кодеш .  туге
  гынат тыште кугунак илаш ок верешт : война нерген увер
  сай огыл ; очыни , шошым велеш мыйымат службыш налыт
  дыр .  садлан ӱарня гутлаште мӧҥгӧ пӧртылаш шонем .
   вучен иле "  .
 тыге Сергей письмаштыже возен .  Марина тиде письмам
  пачаш-пачаш лудын , ойгырен , йӧратыме таҥжым вучен
  .  шорыкйол деч вара Сергеймыт ийготаным салтакыш налме
  нерген увер шоктенат , тудо утларак ӧрын :  " ынде
  тетла ала омат уж , ала вик ола гычак поген наҥгаят
  "  манын шонаш тӱҥалын .  ужшаш пиалже улмаш : ӱарня
  деч арня ончыч Сергей толын лектын .

 132 ӱарня
 1
 Тумер марий-влак ожнысек ӱарням виян эртарат : арня
  мучко ял лымак ок лий .  Тумерын рвезыштат путырак
  чулым улыт : ӱарня шочмо касланак 7 - 8 кутышан йолкурыкым
  ыштен шуктат .   " лӱмын пайрем эртарашак шочын-кушкыт
  Тумер кашак "  манын , мут гыч мут лекме годым пошкудо
  ял марий-влак ойлен воштылыт .
 Тумер - кугу ял , эҥер кок могырге шотлаш гын , иктаж
  кудло пӧртымат вонча дыр .  садлан кеч-кунамат пайрем
  годым уремыш лекше калык кутко тӱшка гай коеш .  теве
  ӱарнялан кас еда кушкын шогышо рвезе-влак , утларакшым
  ӱдыр , вате-влак , мотор чиен сходкыш поктен кондымо
  гай ювыге йолкурык дек погынат .
 тачат мочоло калык погынен .  шукыжо ӱдырамаш .  ты
  кок-кум ийыште каче чӱдылан кӧра ӱдыр-влак пеш пошен
  улыт .  нуным ончалат гын , сар саман шогымо гаят ок
  чуч : тугак моторын чиен шогалыт ; тугак , оҥым кадыртен
  , койышланен ошкыл колтат ; тугак тичмаш тылзе гай
  шӱргывылышышт пакча покшелан пеледше йошкар маке гае
  йӱла .  тошто гаяк мыскара почеш воштыл колтымышт пӱгӧ
  йымак сакыме мужыр ший оҥгыр гай шокта ...  чыла тыныс
  жап гаяк .  чылак мо ?  огыл дыр .  коклашкыштак пурен
  ончыштат гын , вес семынракат коеш .  южо ватышт ,
  ӱдырыштат кутырымо , воштылмо кокла гыч кенета шӱлыкан
  лийын колтат .  тунам ӱмбакышт ончалат гын , пале :
  тымартен рвезе пӧръеҥын шӱм-чонжым йӱштын-шокшын чучыктышо
  , теле йӱдым йӱлышӧ шӱдыр гай шинча ончалтышышт ӱмбаке кенета
  шем пыл толеш .  ала-мом шонымо гай койыт , оҥышт вужге
  тарванен колта - калыклан койдымын кугу шӱлыш толеш
  .  пале : я йӧратыме марийже сарыште орланен коштеш
  , я изашольыжо , я шӱмеш пижше каче таҥжым шучко сар
  ойырен наҥгаен .
 Маринат ӱарня курыкышко мунчалташ лектын .  тӱжвал койышыжо
  шӱлыкын коеш .  мотор шинчаже вӱдыжген , изишак йошкарген
  : ала шортын , ала тыгылаяк тыге коеш .  кызыт калык
  коклаште гынат , веселан ок кой : ни мунчалта , ни
  уке , ни воштылеш , ни уке .  ура чонжо таҥже верчын
  ойганен .  эрла эрденак йӧратыме Сергейже салтаклан
  кая .  саман шучко , шинчаш ок лий , кушкен ужашыжат
  ок логал .  садлан Маринан изи шӱмжӧ шароҥаш пижше
  ӧрш гай тӧрштылеш , вургыжеш .   " эрла ... эрла ...
   ой , чонжат ! "
 кушто Сергейже ?  кушто моло тӱжем дене кайыше гай эрла
  каен йомаш ямдылалтше рвезе марий .  молан пытартыш
  касшым йӧратыме Марина дене пырля ок эртаре ?
 Сергей таче эрак салтаклан пырля кайышаш йолташыже-влак
  деке пошкудо ялышке унала каенат , алят толын шуын
  огыл .  тушто , уна лийын , йӱын-кочкын коштеш .  мемнан
  марий уна ончашак пеш кумылан , пайрем годым иктажын
  дек сай уна толын гын , пошкудо марий-влак шкешт деке
  наҥгаен сийлыде огытак код .  адак салтаклан кайыше
  рекрутым гын поснак сайын ончат .  тудо ял мучко чыла
  пӧртышкӧ пурен лекде нигузеак ок керт .  тыгак Сергеят
  , чонжо пеш мӧҥгышкӧ шупшын гынат , ойырлен каен кертын
  огыл .  садланак Тумерыште тудын Озаҥ гыч кондымо шыма
  гармонь йӱкшӧ , адак рекрут-влакын шӱмыш логалше мурыштат
  ок шокто .
 кенета мунчалтыше калык кокла гыч Марина ӧрдыжкӧ йӱштӧ
  вӱд опталме дене тӧрштымӧ гай тӧрштен лектешат , ял
  мучашке керылтын онча .  тудо оҥгыр йӱкым кольо .
  чонжо шиже .   " тиде Сергей йолташыже-влак дене толеш
  "  , - шоналтыш .  ой , тиде кумылеш тӱкнышӧ гармоньым
  Марина иктаж шӱдӧ моло гармонь коклаштат пала дыр ?
   кунам ок пале .
 чынжымак , шуко жап ыш эрте , рекрут-влак пар имне дене
  ялыш кудал пурышт .  гармонь почеш чыланат Сергейын
  йӧратыме мурыжым мурат :
 маке пеледышет лийылдена ыле гын ,
 пакча гыч пакчашкет волгалтына ыле .
 мӧр пеледышет лийылдена ыле гын ,
 сер гыч серышкет волгалтына ыле .
 ачамын шем алашаже лийылдена ыле гын ,
 корныжын кужужым палена ыле .
 аванан шем агытанже лийылдена ыле гын ,
 йӱдшын кужужымат палена ыле .
 аван ӱдыржӧ лийылдена ыле гын ,
 шемер марийлан йӧрена ыле .
 ачан эргыже улылдена да
 сарыш каен йомаш веле йӧрена .
 йолкурык деке погынышо калык ик жаплан шып лие .  вужге
  мунчалтымымат чарнышт - рекрут-влакым ончат , нунын
  мурыштым колыштыт .  южо пушкыдо кумылан ӱдырамашышт
  шижде лекше шинчавӱдыштым йыштак шовыч мучаш дене солалтыде
  кертын огытыл .
 ой , Марина , Марина , тыгай мурым колатат , кунам изи
  шӱметлан йӧсын ок чуч !  тиде мурыжым , шыма гармонь
  йӱкшымат колат гын , тачак веле колат вет .  мотор
  Сергушетымат ужат гын , тачак веле ужат .  тыгай годым
  йӧратыше ӱдыр шӱм вургыжмым , нигӧлан каласаш лийдыме
  ӱдыр ойгым кӧ умыла ?  кӧ чамана , кӧ полшен кертеш ?
 изишак лият , рекрут-влак кож йолкурык деке толын шогальыч .
 - айста , таҥ-влак , меат мунчалташ тӱҥалына , - манеш
  Сергей .
 - мунчалтыза , мунчалтыза , шольо-влак !  - маныт йолкурык
  йыр шогышо еҥ-влак .
 - айда , эргым-влак , мунчалтен кодса - те кайышаш еҥ
  улыда .  варажым кӧ шинча , кушкен тыгай ӱарням огыда
  уж .  ӧрдыж мланде ава помыш огыл , - маныт илалшырак
  , пушкыдо кумылан кува-влак .
 рекрут-влак мунчалтыше коклашке пуратат , шкаланышт
  мужырым муын , мунчалтен волат .
 - Маню , - манеш Сергей , мунчалтен волышыла , Мариналан
  , - айда кеч чытартышлан коктын пырля мунчалтен кодына
  .  варажым шуко мартен огына уж дыр ?
 Маринан шӱмжылан каласен моштыдымо йӧсын чучеш .  кугун
  шӱлалтен , Сергейын кидшым чот кормыжта ... шинчаже
  шортын колтышаш гай коеш .
 - вара эрла каетак мо ?  - вичкыж тӱрвыжӧ лып-лып койын
  пелешта .  тылеч коч ойлаш мутшо уке , шӱмжӧ гына вургыжеш .
 - тудыжым мемнан деч огыт йод , мемнан кумылым огыт
  вучо вет .  сай кумыл дене каен от мошто гын , виешат
  наҥгаят , сар годым - сар закон .  пеш кайымем ок шу
  гынат , кайыде ок лий .
 - ой , вара кузе ойырлена ?  мыйже , шкет кодын , кузе
  илаш тӱҥалам ?  могай ойым пуэн кодет ?
 - таза еҥын чон ок лек , кузе-гынат илет .  ала варажым
  мондетат .  ала весымат ончалаш тӱҥалат ?
 - тыге ит ойло , Сергуш .  мый тыйым нигунам монден
  ом керт .  эре тыйым шонем , вучен илаш тӱҥалам .
  чӱчкыдын ваш-ваш письмам возен илаш тӱҥалына ...
  - тыге йыштак , калыклан шоктыдымашын мутланен мунчалтат
  , ала пырля лийшашлан верчын тыге мунчалтышын койыт .
 кас кече рӱмбалген .  йӱштӧ лайга пыл кокла гыч шӱдыр-влак
  йолгыжаш тӱҥальыч .  тӱнӧ йӱштырак лие , йол йымалне
  йӱштӧ кычык мураш тӱҥале .  йолкурык йыр калык пырчат
  ок кӱлыпем ; мужырын-мужырын , адак тӱшкан-тӱшканат
  погынен , калык вӱдла йоген шога .  южышт , мунчалтышыла
  , ӱарням кычкырат , южышт мурат , кутырат , воштылыт
  : йыр йӱк-йӱан лымак ок лий .  тыгыде йоча-влакат але
  мӧҥгышт каен огытыл : корем йымак волышо изи курык
  гыч издер да ийвол дене выжгат веле - мунчалтат .
  шке семынышт кутырат , воштылыт , пурен каен , лум
  вузык лийын кынелытат , адак , содор курык ӱмбаке кӱзен
  , мунчалтен волат .
 туштак кугырак пондашанышт-влакат , мунчалтымым ончен
  , южыжо шкештат коклан мунчалтен , чылымышт гыч изирак
  монча гай шикшым тӱргыктен , кодыге мутланат .  шукыжын
  мутышт адак сар нергенак лектеш .  тиде шучко сарак
  калыкын шержым пеш темен : шукыштын эргышт , шольышт
  сарыште коштыт , южыжын сусырген толшат лийын , адак
  ялыште кумыт-нылытше шке рвезе вуйыштымат ӧрдыж мландеш
  пыштеныт .
 - калыкым пытарашак пижын улыт ала-мо ?  - манеш Кори
  кугыза .   - ӧрат , кум ий годсек рожгат .
 - ну , ия , немыч-влакшат патыр улыт аман : тымартен
  руш кугыжа дене кредалаш вийышт сита , - манеш поян
  Овром Метрий .   - тымартен Российым , руш кугыжам
  нигӧат сеҥыше лийын огыл , ала-могай немыч ден австрик
  ок сеҥе дыр ?
 - немыч селтна гычат руш кугыжам ок сеҥе .  молан манаш
  гын , руш кугыжан юмыжо патыр .  юмо ок пу гын , сӧсна
  ок коч , - манеш саде поян марий .
 - э-э , те пеш
  шинчыше лийын улыдас : иктыже  " манеш "  мутым ойла
  , весыже ик кугыжалан ӱшана .  те мом , коҥгамбал пырыс-влак
  , шинчеда ?  - пелештен колтыш шукерте огыл сусырген
  толшо , токмак кидан марий .   - моло кугыжаныш-влак
  огыт полшо ыле гын , немыч мемнам шукертак сеҥен ыле
  .  мемнан-влак эртак айдеме вий дене веле толашат ,
  салтак-влакым маска гай рожгыктен пытарат , а немыч
  чынжымак тудо уш дене ышта .  нунын начальникышт-цлак
  йӧн дене , амал дене кредалыктат , мемнанжын йӱын кият
  да юмым кумалыктат .  эртак юмет дене немычым от сеҥе
  дыр ?  рушын кугыжажымат моктышаш уке ... ме , талук
  дене фронтышто индыралт кийыше-влак , кугыжан , тӧран
  сай-осалжым пален налын улына .
 - чу , чу , Осып шольо , тыгежак ит ойло : кугыжам юмо
  шогалтен .  мыланна , шем калыклан , кугыжа нерген
  ойлаш ок йӧрӧ , - манеш Метрий .
 - теве нинылан ойло , - ӱдырамаш тӱшка велыш ончыкта
  сусыр салтак , - ме утларак ужын-колын улына , чылт
  цокырак огынал .
 - уна , пычкемышат лие , мӧҥган мӧҥгыжӧ кайышаш , -
  маныт южышт , - мутын мучашыжым от му .
 - айда , Кори таҥ , ошкылына , - манеш Токмак Сапан .
 Кори кугызат почешыже тарвана .  йолкурык йыр калык
  койын шагалемаш тӱҥале .  рвезе ӱдыр-каче-влак гына
  содорак каен огыт колто , мужырын-мужырын шуко мартен
  мунчалтат .
 2
 кас шуко лийын .  южо пӧртыштӧ тулат йӧрен .  япык куван
  монча гай изи пӧртыштыжӧ чурге тул коеш .  кок ӱдыр
  тӧрза воктен шып мутланен шинча .  иктыже кӱнчылам
  шӱдыра , весыже пижым пидеш .  тиде Марина ден Ана
  .  япык кува шкеже эрдене эрак Коремӱмбал ялышке ӱдыржӧ
  деке унала каенат , Анам мӧҥгыштӧ шогаш кӱштен коден
  .  Анаже Маринам ӱжын .
 Ана - Маринан эн келшыме йолташыже .  нуно коктын изишт
  годсекак акак-шӱжарак гай илен кушкын улыт .  кызытат
  тугак келшен илат .  ваш-ваш пешак умылат , пешак ӱшанат
  , лиеш гын , чоныштымат почын ончыктат ыле дыр .  Анан
  йӧратыме качыже , Вӧдыр , ӱмаштак салтакыш каенат ,
  кызыт тудлан письмам возен колташ ма , лудын пуаш ма
  - изиш моштымыж семын эре Маринак полша .
 - ынде , Маню , тыят мый гаяк тулыкеш кодат вет , кок
  тулык кузе илаш тӱҥалына ?  - манеш Ана .
 - илет , илыде , кушко пурет ?  эре тыгак коктын пырлярак
  лияш тӱҥалына : когылянна кече тунар кужун ок чуч .
   адак пырля Вӧдыр ден Сергейлан письмам возена , лудына .
 - мыйже ынде кӱжымынам .  тыланет ондакшым йӧсырак лиеш
  .  варажым тыят кӱжымат да чон йӧсет дене тыге муралтет :
 ош ошмажым вӱд наҥгаен ,
 шем ошмаже кукшеш кодын .
 мемнан таҥна сарыш каен ,
 изи шӱмна яраш кодын .
 муралтен колташат йӧсӧ огыл ,
 шӱшкалтен колташат мо йӧсӧ .
 шоналал илаш пешак йӧсӧ ,
 вучалал илаш , ой , неле .
 - Ануш , - манеш Марина , - тыгай ойган мурымат мурен
  моштет улмаш ...  кай , весым , куштылгыракым , муралте
  , шонаш-ойгыраш ончылно жап шуко уло .   - шкеже ик
  верыште шинчен ок шинче , эре тӧрзаш онча .  ала-кӧм
  вучышо гай коеш .
 - вучет мо ?  - йодеш Ана .
 - толаш лийын ыле ...  адак йолташышт дене пижын гын
  веле ?
 - толеш , кунам ок тол .  Манюжым пытартыш гана ужмыжо
  ок шу , шонет ?
 чынжымак , тиде годым тӧрзам йыштак пералтыме шокта
  .  Марина писын капка почаш куржын лектеш .  Ана шырге
  воштыл шинчен кодеш .
 - поро кас лийже ...  Ануш , мый тыланет ом мешае ?
   - манеш пӧртыш пурен шогалше Сергей .
 - эй , Сергей , туге ит ойло .  мыланем кузе мешает
  ?  айда шинчылтса ... шинчылт .  мый таче мунчалтен-мунчалтен
  ноенамат , ала-мо омемат шуаш тӱҥале .
 - ышде жапшат шагал огыл дыр ?  мыйым Семонмыт адакат
  шкешт дек намиен коштыктышт , тушто пӱрым йӱна да монь
  .  нунын деч пыкше ойырлышым .
 шуко жап ыш эрте , Ана кок-кум гана умшам каралтышат
  , кыж-гож шӧлдыра ӱмбаке кӱзен возо .  ала чынжымак
  омыжо шуын , ала Сергей ден Маринам аптыратен шинчымыже
  ыш шу , мо-гынат , изиш лиймеке , нер йӱк дене веле
  мален колтыш ...
 - вара эрла эрак каяш тарванеда ?   - Марина Сергей
  деч йодеш .
 - семом гын , кечывал дечын ончычрак лектына , мане
  .  кумышто кечываллан Вӱрзымыш миен шуына гын , йора
  .   - тыге мутланышыла , Марина дек лишке миен , шыман
  ӧндале .
 Марина , моло годым вожыл аптыраныше , кызыт нимомат
  ок пелеште - тудын йӧратыме айдемыж воктен лиймыже
  шуэш , тудын мотор тӱсшым , канде шинчажым шерже теммешке
  ончен коднеже .
 - Маню , вара кузе илаш тӱҥалат ?  мыйым от мондо ?
   - адак пелешта Сергей .
 - ой , Сергушем , мый кунам тыйым монден кертам ?
  мын ... колем гынат , ом мондо . тый
  шкеже ит мондо .  тӱрлӧ верыште лият .  тый утларак
  тунемше улат , еҥ дене вашлиймаште ойлен-кутырен моштет ...
 - тыге ит ойло , Манюшем .  мый тыйым нигӧ денат ом
  вашталте .
 - теве тыланет шарнен илашет солыкым ыштенам .   - Марина
  пор гай кок ош солыкым пуа .   - эргудын кынел , шӱргӧ
  ӱштмет годым ала мыйым шоналтет .
 - таы , Маню .  мыйынак пуашем нимат уке .  мый ола
  гыч шке сӱретем колтем .  тушкен нимомат уке , вуеш
  ит нал .
 ... шуко мартен тыге коктын , кӧгӧрчен гай ваш ончен
  , йыштак мутланен шинчат .  коклан Сергей Маринажым
  шӱмжӧ воктен ӧндалеш , шыма ош ӱпшым ниялта , вичкыж
  тӱрвыжым шупшалеш .
 тыгай годым жап шижде эрта .
 - ынде жап шуко лие .  эрла эррак кынелаш кӱлеш .  кайышаш
  , - манын , Сергей омса тӱрыш миен шогалеш .  шога
  .  кайымыже ок шу .  вара , адак миен , Маринам ӧндалешат
  , тарванен кайынеже .
 Марина кидшым чот кучен , ок колто ...  шинчашкыже шотдымо
  йӧратен онча , Сергей , кидшым мучыштарен , адак омса
  велыш ошкылят , омса кылым кучыш .  Маринам савырнен
  ончале .   " шого , ит кай ... "  маншын койо Маринан
  шинчаже .   " шого "  , - пелештыш тӱрвыжӧ , ала кугун
  шӱлалтымыже Сергейлан тыге шоктыш гын ...  Сергеят
  , кенета ӱстел деке миен , лампе тулым пуале ...  изиш
  лиймеке , кум ганалан агытан муралтыш .  эр кече велыште
  ӱжара кояш тӱҥале .

 133 шошым саска
 1
 шошо , шошо ...  тыйын ий еда модын-воштыл толметым
  , вуеш шушо чевер ӱдыр гай шыргыжше шыма койышетым
  нигунамат моктен ом тем !  чонем тыйын толметым ондакак
  пала : тӱрволакеш ий кержалташ тӱҥалме годымак чонем
  тыйын толметым шижеш .  шӱм-кылем тунамак чӱчкыдын
  кылтка , вуй ушемат тӱрлыжым шона .  паша кокла гыч
  , яра жап годым , изи йоча гай тӧрштыл-тӧрштыл , тӱжвак
  лектын куржмем шуэш .  чевер кече волгыдо дене ший
  салма гай йылгыжше ош луман пасуш лектын , умыр мардеж
  дене лумым почкышо ужар чодыраш миен пурымем шуэш ...
 чевер шошо кече ояр кава гыч утларак ырыкташ тӱҥале
  гын , йырваш шошо вӱд муралташ тӱҥалме годым шем изи
  шырчык пакча ломбыш шинчын шӱшкалтыш гын , э-эх , тунамже
  кумыл-кыллан кузе чучмым мут дене ойлен пуашат ок лий
  !  пуаҥаш тӱҥалше лулетем иле ний гай лывырга , уло
  кап-кылемлан уэш рвезе лийме гай чучеш , шинчаштемат
  самырык годсо аяр тулем чӱкталтеш .
 мый веле огыл , моло чонанат пӱртӱс илыш вашталтмым
  пеш шижын шога .  пӧрткайыкын орадыла чогиен чоҥештымаштат
  шошо толмо рашак коеш , ашныме вольык ломыжмо йӱкыштат
  шошо йӱк шокта , урем воктен вашлийше ӱдыр-вате-влакын
  шӱргывылышыштат , йылгыжше шинчаштыштат шошо тӱс рашак
  шыргыжеш .
 шошо , шошо ...  чыла пӱртӱсым , пӱтынь илышым тый чыгылтен
  тарватет , тӱрлӧ чонаным изижге-кугужге , шоҥгыжге-рвезыжге
  тый , куандарен , илаш таратет , илышын кӱлешыжым ,
  сылныжым утларак чучыктет !  молан ик Маринам , ик
  Маринам гына , шкетшым ойырен коденат ?  молан тудо
  чыла чонан дене пырля шошо кечын ок пелед ?  теве тудо
  кызыт , пеш шӱлыкан , тӧрза воктен тӱрым тӱрлен шинча
  .  комдык почмо тӧрза гыч шошо кече ырыкта , йырваш
  тӱрлӧ шошо йӱк-йӱан шокта гынат , тудо ала шижеш ,
  ала уке .  пушкыдо той тӱсан ӱпшӧ тоштыж гай ок йылгыж
  , шара шинчаж йырат вӱд вудака налын .  тудын ӱдыр
  оҥжо гына коклан кужу шӱлыш дене кожге тарвана , адак
  лывырге кидше тӱрым тӱрла .  ушыжо ала-кушто шинчыдыме
  мӱндыр верыште коштеш , йӧратыме таҥжым кычалеш ...
    " Сергушыжо , Сергушыжо кушто ?  ай , тудо мыйын
  ойгем шинчыже ыле ... тудо умыла , чамана ыле .  кызыт
  йырваш сар шога , маныт .  тудымат тушко колтат гын
  ?  иктаж-мо лиеш гын ?  сусырга гын ?  сусырга гынат
  , мый тудым ом кудалте , иган кайык гай чаманен ончаш
  тӱҥалам ыле .  капем-кылем таза годым шке пашам ыштен
  йӱктен-пукшем , чиктен шогалтем ыле ...  тушанак ,
  сареш , адак иктаж-мо лиеш гын ?  ой !  тетла вуйгакак
  тудым ужаш пӱрен огыл гын ? . .  тунам илышашат уке
  , тунам шке вуемат йомдарышаш веле .  а тудыжо , изиже
  ?  шучко сар .  молан тыге сар лиеш ?  молан айдеме
  тыге шкенжым ваш-ваш пытара ?  кугыжа верч , юмо кӱштымӧ
  почеш , маныт .  тыгак мо ? "   ала-кӧ шокшыж гыч кыжге
  тарвата .  ончале - Ана почмо окна гыч кидшым чыкен
  шупшеш .  шкеже ала-молан воштылеш .
 - Маню , сай увер , але осал увер ?  - манеш Ана .
 - сай дыр , - пелештыш Марина .  могыржылан йӱштын-шокшын
  чучын колта .
 - сай , сай , - шыргыжеш Ана , - на теве , вашке луд
  , - письмам пуа .   - мемнан Осып селашке миенат ,
  тудлан кӱштен колтышым .  луд , вашке луд , мыят умылынем
  , кузе ила ? . .
 Марина чытырыше кидше дене письма калтам кушкдешат
  , письмам луктын лудеш :
 " Маню , шӱмем !  таче тыйын письматым нальым .  ик
  могырым , пешак йывыртышым , тыйым миен ужмем гаяк
  чучо .  письматым иктаж вич гана пачаш-пачаш лудым
  .  вес могырым , йоҥылыш паша нерген возымет шӱмышкем
  пычал умдо гай керылте .  эҥгеклан - тоҥгак , йоҥылыш
  паша лийын , туге гынат утыжым ит ойгыро , калык ойлымо
  дечат ит лӱд , ит вожыл .  тыште нимогай намысат уке
  : вате азам ышта ма , ӱдыр ышта ма - иктак огыл мо
  ?  ӱдырын шочшыжат вате деч посна начар ок лий ...
   сайын эрта гын , кузе-гынат пӧртылмешкем ашне .  тунам
  кӱлеш-оккӱл мутым ойлышо пычкемыш калыкын умшажым петырена
  .  йышт шылташ , йомдараш итат шоно .  ончылгоч аватлан
  ойло , тудо тыйым чамана , полша ...
 мый кызыт позицийыште улам .  Герман мландыште кӱнчымӧ
  лакыште шинчена .  тиде гутлаште виян кредалмым чарнен
  улыт ,  вуй ӱмбач пуля шӱшкымӧ , орудий мӱгырымӧ ,
  ынде кум кече лиеш , ок шокто .  туге гынат тыште илыш
  пеш неле : таче колет , эрла колет - тудым шинчаш ок
  лий .  тошто годсым , мӧҥгысым , тыйым шонен гына чонем
  куандарем , кужу кечым , шучко йӱдым эртарем ...
 колын улыда дыр : кугыжам луктын кудалтыме ,  " ынде
  вашке сар чарна "  манын ойлат .  сар чарна гын , мемнамат
  шуко огыт кучо , колтат .  тунам , Маню , адак тыйым
  миен ужам ... тунам ме коктын тый денет йӧршеш ваш
  ушнена ыле .  тудо жапым вучаш кугунак ок код дыр ?
   чеверын , ит мондо .  Сергей "  .
 - ушан еҥ письмажымат ушанымак воза .  мемнан гай тӧсмӧкшӧ
  поклон деч молыжым возенат огына мошто , - манеш Ана
  .   - тока мыйын Вӧдырем возен ылят , шкенан Васлий
  лудын шинчыш , поклон ӱмбалан поклоным ситарен , моло
  нимо возымо шотшат лийын огыл .  эй , каварыже , жапше
  годым тунемалтын огылла , ала мыят тыге шырге возен
  моштем ыле .  тый , Маню , кеч ваштарешыже семынет
  удыркален колтен кертат .  тый  " тудет "  нергенат
  возен колтенат аман ?  мо содоррак возенат , изиш от
  чыталте .  ме ала калык шиждеак тудым йомдарен кертына
  ыле ...
 кызыт Маринан Ана деч моло лишыл еҥже нигӧат уке , садлан
  тудо шке ойгыж нерген шукертак келшыме йолташыжлан
  ойлен .
 - чон йӧсӧ дене шым чыте .  адак ойлымет гай шке йомдарашыжат
  пеш лӱдам .  ынде кеч-мо лийже , тудын кӱштымыж семынак
  ыштем .  сайын пӧртыл толеш гын , сайынак эрта ыле
  , - манешат , Марина шыже пыл кокла гыч ончалше кечыла
  шир воштылеш .
 тыгодым Маринан аваже толын пурыш , ӱдыржын воштылалмыжым
  ужын , ӧршын коешат , ик мутымат ок пелеште .  вынер
  кумо стан коклашке пурен шинчын , ис дене шолткаш тӱҥалеш
  .  Ана йыштак Мариналан ойла .
 - тый варарак мый декем мий .  мый кӱшыл клатыште лиям
  ...  письмам возена ...  мыланемат возен пуэт .
 - йӧра , йӧра , - пелешта Марина .
 Ана окна йымач куржын колта .
 2
 " ава - кава .  ава чон - шочшо пелен , шочшо чон -
  кӱ пелен "  , - манеш марий калык .  тыгак , ава шке
  шочшыжым нимо деч коч йӧрата , чамана .  ӱдырамашын
  шочшыжо шочешат , тудо шке илышыж дене илымыжым чарна
  , игыжын илышыж дене веле илаш тӱҥалеш .  шочын вочшо
  ужар аза шепкаште магырал колта ма - аван чонлан вурк
  чучеш .  урем воктен модын куржталше 10 - 12 ияш йоча
  кенета чот туешка ма - аваже кужу теле йӱдвошт ок мале
  , изин-кугун онча , шинчавӱдшӧ дене шке игыжым мушкеш
  .  вуеш шушо шке ӱдыр-эргыж дене ойырлаш логалеш -
  кӧн чонжо тунам тул гай йӱла ?  шочшан-кушшан пондашан
  марий кенета колен колта ма , я илалше вате , аза ыштышыла
  , йоҥылыш лиеш - кӧ тунам ойгыра , шке йӧратыме шочшыжын
  шӱгар ӱмбакыже кадыр тоям тоялен миен , утен каен шортеш
  ?  ава , эре ава .  вате марийжым , марий ватыжым ,
  шочшо ача-аважым вашке монда , ава ... ава шке шочшыжым
  колымешкыжак ок мондо .  еҥ уке годым ӱдырамашын ,
  коҥга шеҥгек пурен , шинчажым ӱштмым ужынат гын , пален
  лий : тудо ава шке шочшыж верчын шортеш .  я пайрем
  годым изиш руштшо кува шортын колта гын , шинчен лий
  : иктаж 15 - 20 ий ожно йӧратыме игыже уке лийын .
   эй , авай , авай , мыйым ыштен , изинекак кудалтен
  коденат гынат , мый шепка воктен шоген кодшо шыма тӱсетым
  ом шарне гынат , мыйын тиде мутем от кол гынат , моло
  ӱдырамаш-влак , моло пушкыдо кумылан , йӧратыше шӱман
  ава-влак , каласыме шере мутемат эре тыланда лийже
  ...  садланак айдеме аважым пагала .
 Кори куват чаманыше  чонжо дене ӱдыржын шӱлыкан коштмыжым шукертсек ужын
  , молан лиймыжым тогдаяш тӧчен коштын .  ала паленат
  дыр ?  илышыште тӱрлӧ йӱштӧ-шокшым ужшо еҥ пеш селт
  , пешак шижеш .  тӱжвал койыш гычат , ӱдырамаш шот
  гычат Кори кува Маринан ойгыжым , очыни , шижынак шоген
  .  туге гынат але мартен ӱдыржылан нимомат ойлен огыл .
 тудо кечынак , кас велеш , Марина кӱшыл клат ончылно
  , Сергейлан колташ возымо письмажым лудын , тӱрлыжым
   шонен , ойгырен шинчен .  чонышто йӧсӧ годым уш тӱрлыжымат
  шона : лийшашымат , лийдымашымат .  Маринат тыгак шонен
  нале .  тымартен йӱштӧ-шокшым шагал ужшо нӧргӧ еҥлан
  первый илыш ойго путырак нелын эрта .  Маринан шагал
  кечыже шортде , ойгырыде кодын .  теве кызытат клат
  ончыл решетка ваке кумык лийын шортын колтыш ...  кӱшыл
  клат тошкалтыш кычыр-кочыр шоктыш .  Кори кува кӱза
  .  Марина шортмыжым пеш шылташ тӧчыш гынат , ыш керт
  - аваже ужо .  игыжын ойгыжо аважын чоныш тӱкныш .
   ӱдыржӧ деке лишкырак лишемат , чаманыше шинчаж дене
  тура ончен йодеш :
 - ӱдырем ...  Марина , мом тӧчет ?  молан шортат ?
 Марина нимом ок пелеште , утыр йӱкын веле шорташ тӱҥалеш
  .
 - молан тыге шортат ?  мо лийынат вара ?
 - авай , авай ... - ойган ӱдыр тетла ойлен ок керт .
 - Маню , игем , тый йоҥылыш лийынат вет ?  кӧн дене
  тыге лийынат ?  - пелештен колтыш аваже .
 - Сер ...  Сергей дене ...  ой , чонжат , ынде мом ыштем ?
 - тыгак шонышым , тыгак улмаш .  ой , аза-ап !  кунам
  шкендым сай от кучо ?  кунам тыге шкендым шалашке колтет
  ?  ой , вожылдымо , вожылдымо .  шӱргетым кушко чыкет
  ?  еҥже мом манеш ?  ой , азап , азап !  - эрдыжым
  кырен-кырен , Кори кува азаплана .   - мый коло кум
  ий ӱдыр вуя иленам , тыге шала коштын омыл .  тыге
  коштмо огыл , пӧръеҥ дене вашлияш вожылам ыле .  мыланем
  марлан кайымешкем нигӧ осал мутым пелешташ тоштын огыл
  .  тенийсе калык дене мучашымак от му .  изинекак эре
  тунемше , эре шинчыше улыт , ача-авам огыт колышт ...
   ой , ӱдырем , кунам шкендым тыгай намысыш шуктет ынде
  ?  шоҥго вуем дене тыланет верчын калык деч вожыл кошташ
  верештеш .  ой , азап , ой , томаша ! . .
 тыге йӧсланен-йӧсланен , Кори кува клат ончыч вола .

 134 кумыл шупшде
 1
 ожно идалыклан ик гана , кок гана йӱмӧ пайремлан гына
  уналыкеш толшо Ведат кызыт Тумерыш арня еда толмо гай
  толеш .  я иктаж-могай сатум кычал толшо лиеш ( ты
  гутлаште тудо шара-вура сату дене торгаяш тӱҥалын )
  , я , пареҥге пазарыш кайышыжла але пӧртылшыжла , Кӱшыл
  мучаш Ондри дек имне пукшаш пура - тудлан амал эре
  лектеш .  моло калык молан Ведатын тыге чӱчкыдын толмыжым
  ок тогдае гынат , Маринан чонжо шижаш тӧча .  толмыж
  едак Ведат тудым кушан гынат вашлиеш , ик-кок шыма мутым
  пелешта , шем шинчаж дене вӱрж гай керылтын онча .
   пуаҥаш тӱҥалше шӱм-кылже Мариналан пеш чот пижын .
   ондакракшым , тыге вашлиймышт годым , Маринан могыржылан
  шыр-р чучын , ӱдыр чонжо лӱдмӧ гай лийын гынат , вара
  семын кӱжымын .
 айдеме тыгаяк , айдеме ала-моланат кӱжымеш , айдеме
  чоло илыш коклалан кӱжым кертше моло чонан уке .  чоҥештен
  коштшо кайыкым , кучен , четлыкыш петырет , ик жап
  чытат , варажым кӱжым шуде кола ; чодыра янлыкымат
  шыгыреш ашнаш ок лий - я лектын кудалеш , я кошкен
  кола .  айдеме гына шуко чыта , тудо тӱрлӧ йӧнысырланат
  кӱжымеш .  тыгак Маринат Ведат деч аптыранымыжым эркын-эркын
  чарнен .  вашлиймыж годым ойлен , мыскарам ыштен ,
  шырге воштылын , Ведатын кумылжым утыр савырен .
 икана , семык деч арня ончыч , Марина моло ӱдыр-влак
  дене пырля Шернур пазарыш миенат , алтынче сату радамыште
  кенета Ведатым вашлийын .  Ведатше пазарыш лачак алтынче
  сату дене толын улмаш .
 - эй , ӱдыр-влак , уна , сатум налза !  теве шыркамат
  , кидшолет , шергашет ...
 - толза , толза , мотор-влак , полдышет , чинчет , шерет .
 - мна порсынет , ташмат , кудырет ... шулдын пуэм вет ...
 тыге алтынче сату дене торгайыше-влак , шке сатуштым
  моктен , сату налше ӱдыр-вате-влакым шкешт дек ӱжын
  шинчат .
 - Марина шӱжар , ӱдыр-влак , уна , мыйын сатуэм ода
  ончал мо ?  - манын , семынже Ведат кычкыра .   - теве
  ший воштыр дене пӱтырымӧ кӧржем пешак чапле , тендалан
  лӱмын пӱтыренам ...
 - айда , Марина , тиде марийын моктымо сатужым ончена
  , - маныт ӱдыр кокла гыч .
 - ончена гын , ончена , палыме еҥ ала шулдынрак пуа
  , - манешат , Марина Ведатым ончалеш .
 Ведат кызыт лекше кече гай шыргыжеш : кӧргӧ чонжо ала-молан
  куаныме гай коеш .  коклан гына шем шинчаштыже неле
  шонымаш изи пылла эртен кая .
 - эй , тыгай чевер ӱдырыштлан сатум пел акше денат пуаш
  лиеш тудо , - воштылеш Ведат .   - теве ала йолвадат
  кӱлеш , эртак кумлывичыраш ший дене пӱтырымӧ ...  налза
  , кӱлеш лиеш вет ?
 - тудыжым кызытеш чытена , тенийсе ийыште сай качымарийжым
  кечывалым сорта денат от му .  вуйге сарыште коштыт
  , - воштылеш мыскараче Ана .
 - сарже чарна , маныт .  качыда-влак толын шуыт гын
  , шымакш йолва йотке содорышто кушто муыда .  налын
  ямдылет гын ... ямдыже кочкаш ок йод вет , - ойла Ведат
  , шинчаже эре Маринам эскера .
 - ӱдыржӧ лийже , качыже кызытак лектеш , - Ведат воктен
  торгайыше пел шинчан торговой кычкыра , - мна тудо
  шкежат каче , але шоҥго огыл вет .  тений тыгай качылан
  каяш пеш лиеш .
 - ит олтале , Мукамат , шинчем вет .  Ведат чӱчӱ уждымо-колдымо
  еҥ огыл .
 - кунам олталем , мна шкеж деч йодса , ватыже колен
  шол .
 - тулыкеш кодым-ла , - кугун шӱлалта Ведат , - ватем
  илаш ӧрканыш .
 Марина ӧрын колта .  нимом пелештыде , сатум ончышыла
  , вес сатузо-влак деке ошкеда .  почешыже ӱдыр-влакат
  куржыт .
 - тенийсе ийыште вате колышыланат каят .
 - шыл укеште шодат томсык , томсыкшылан йӧра ...  ха-ха-ха
  !  - воштылыт ӱдыр-влак .
 Ведат гына , Маринан тупшо йоммешке ончен , аламом шонен
  воштылеш .  пел шинчан Мукаметат , тудым ӧрдыжшо гыч
  шуралтен , Марина велыш ончалын , пел шинчажым селтын
  кумалта .
 - матур кыз .
 2
 - ачаже , малышыч мо ?  - тыге ик йӱдым , Кори кугызан
  малыме шыҥалыкше деке миен , куваже йыштак йодеш .
 - уке , ок лий .  ала-мо пылыш воктен шыҥа пешак вызга
  . мом вара ?
 - можо-мо ...  Купъял мариет адакат арака дене толнеже
  , маныт ...  ойыртемын могай ойым ыштена ?
 - кай , мом ойлыштат ?  йӱдыгенат мо ?  ӱдыретын але
  ийжак эртен огыл - илыже .  таза кап-кыл , сай чурийвылыш
  дене кунам вате колышылан кайымыже шуэш .  от уж мо
  , тудланак ала-мо кечын шӱлыкан коштеш ?
 - тудыжо туге , ачаже ... вес могырым , саскам жапше
  годым погыман , маныт .  жапше эрта гын ...
 - чарне , Марина 18 ийыш веле тошкалын , але кугу огыл .
 - туге да ... южгунам нӧргӧ саска вашке пужла ...
 - ну , мом шует ?  ойлет гын , вигак ойло .
 - ачаже ... ӱдырна йоҥылыш лийын вет ... мӱшкыран .
 - кузе-э ?  мом ойлет ?   - Кори кугыза кыж-гож тӧрштен
  кынеле .   - ынде кертда коеш ...
 - мом ыштет вара , ачаже ?  пӧрык йоҥылыш лийын гын
  , - манын , куваже йышт шорташ тӧча .
 - э-эх , тендам !  тыяк ӱдыретым шалашке колтенат ,
  тыяк эскерен отыл .  так теве яжаржым , шӱдырен кынелтен
  , шелыштак налам .  ава пий !   - Кори кугыза тыге
  тумасен , кӱшыл клат тошкалтыш деке кайынеже .  куваже
  авыркала , ок колто .
 - ачаже , ачаже ... ите , ит логал !  тугакат пеш ойгыра
  , тыят пеш лӱдыктет гын , кырет гын , шкенжым ала-мом
  ышта .  ачаже , чамане , ит логал .
 - ит логалым ончыктем тыланда .  коктынат иктак улыда
  ...  эк , яжар тӱшка !  ынде еҥже мом манеш ?  шӱргынам
  кушко чыкена ?  эй , ия , ия !
 Кори кугызан шыдыже пеш лектын , ӱдыржым кыраш кайынеже
  , куваже ок колто .  шыдыж дене куважым кумныл гана
  вуйжо гыч мушкындыльо .  куваже ок магыре , йышт гына
  мушкындо логалме годым  " ой "  манешат , адак кугызажым
  чара , авыркала .
 - ачаже , Кориш , чарне !  мом ыштена , мо каен - тудо
  кыша .  угыч пужен ышташ ок лий , туманлен , кредалын
  тӧрлаташ ок лий , - кува кугызам изин-кугун шортын
  сӧрвала .   - Купъял марийже толеш гын , пуэн колтышаш
  , лӱм-нер лектын огеш шу .
 пӧръеҥ шыде туман мардеж гай эркын пулышна .  шуко-шагал
  шонен шинчат , Кори кугыза эрдыжым кроп перен ойла :
 - тыге шоналтын огыл ыле да , мом ыштет-я .  тыйын оет
  семынак ышташ возеш .  кузе , качымарийже Маринан тыгайжым
  шижаш тӧча , уке ?
 - шижын дыр ... чийкаче огыл вет .  ынде рвезат огыл
  , - манеш Кори кува .
 кугызажат тетла нимат ок пелеште , таче ынде омыжо вашке
  толшаш огыл гынат , шыҥалыкыш пурен возеш .  куважат
  , пырыс гай шыман кӱшыл клатыш кӱзен , малыше ӱдыржӧ
  воктен пурен возешат , ик жап йышт шортын кия .
 3
 Маринан аваже ойлымо гаяк кугарнян эрдене эр Ведат Кори
  кугыза дек вес ганалан ӱдыр йӱкташ толын .  кычкен
  лекме орва тарманже , изи сур алашаж ӱмбалне улшо кычкыме
  ӱзгарже - еҥын шинчаш вочшашлык .  Ведат шкежат иктаж
  10 ий рвеземмыж гай коеш : йолеш суран кемым чиен ,
  шем мыжер ӱмбач йошкар потам ӱшталын , вуйыштыжо -
  изи салан теркупш .  ожнысо мочоло шем пондашыжат уке
  , шем ӧрыш мучашыжым узо лудо поч гай кӱшкӧ пӱтыралын
  , кок велыш шерме ӱпшӧ курныж шулдыр гай йылгыжеш .
 ӱдыр темлыше тулар-тулаче - кӱшыл мучаш поян Ондри ден
  ватыже .  Ондриже улан еҥ гае уто шомакым ойлаш ок
  йӧрате гынат , ватыже йылмылан аяр ӱдырамаш , шелше
  кокырлан тыйым ужала .
 - Кори изай , ынде кеч вуеш налат гынат , ме адак тунам
  кычал лекна вет .  ик шонет-шонетат , Ведат шольо гай
  улан еҥлан вате деч посна илаш каньылак огыл .  аважат
  ынде рвезак огыл , Ведаси шӱжарже уло гынат , ӱдыр
  - шулдыран кайык дене икте , таче-эрла чоҥешташ веле
  шонен ила , - пӱтырен шындыме машина гай пудештара
  Ондри вате .   - тый , Кори изай , тока толмына годым
  Марина шӱжарын кумылжым ончышаш , ала вате колышылан
  кайымыже ок шу маньыч .  мыйын шотыштем чыла годым
  рвезе ораде кумылым ончен шогыман огыл : нуно йоҥылыш
  корнышкат возын кертыт ...  Ведат шольо чийкаче огыл
  гынат , тудо тетла ушым шындыше , илен ончышо пӧръеҥ
  .  рвезе орадылан ӱдыретым пуэт гын , ала-моат лийын
  кертеш .  адакат тенийсе ийыште чыйкачыжым кушто муат
  , ужат , саржын але мучашыжат уке .  Ведат шольо ,
  кеч-мо гынат , салтакыш але кайышаш еҥ огыл .
 - саржым тудо от шинче ... юмо шинча , - пелешташ тӧчыш
  Ондри .
 куваже кидым веле лупшале , адакат умбаке лӱлеш :
 - Кори изай , тый мый дечем кугырак еҥ улат , ӱдырамашлан
  могай илышыште сай илаш , сайжым шинчет .  Ведат шольын
  можо уке ?  сурт-оралте - сондык гай ; тыгай шыгыр
  жапыштат идымыштыже кум каван уржаже шинча ; вольык
  гын : кок ушкал , имне , латкок шорык ; чыве-лудо ...
  мо гына уке .  Ведат шольо шкет пӧръеҥ , вес кутыш
  лийшаш монь уке .  Марина шӱжар каен мошта гын , шинчет
  , поп вате гай илаш тӱҥалеш .
 - мый , шкеже чылт торешак омыл вет ... изаже да монь
  уке да , тудлан гына чытен шогышым .  аваж дене каҥашен
  ончыза , - манын , сӧраса Кори кугыза .
 4
 кечывал лишемеш .  тӱнӧ чотак шокшо .  шокшылан лийын
  ялыште уто йӱк-йӱан ок шокто : чыла чонан ӱмылыш шылын
  .  эсогыла йочат магыркален куржталгыч ок кой .
 пакчаште , ломбо йымалне , ужар шудышто , кок ӱдыр тӱрым
  тӱрлен шинча .  тиде Марина ден Ана йыштак мутланат .
 - шем Ведатет киш гаяк пижын , йӱктен керташак шона ала-мо
  .  таче адакат толын аман ?  - манеш Ана .
 - пижынак шол .  ӧрынам веле , ала-кузе ойырен колтышаш
  ?  таче кок ганат толын , пӧртыш наҥгаен толаштарышт
  .  пыкше лектын куржым .
 - ачатше мом ойла ?  пуынежак мо вара ?
 - тото шол , ачамжат таче йӱнежак веле .  шаҥге еҥ ончылнак
  тумасаш веле тӱҥале .  йӧра авам чарыш .
 - туге гын , тыйын тыгай лийметым тудат шижын .
 - шижын аман , авам ойлен дыр ...
 - лӱмнер ынже лек манын , пуэн колтынешт .
 - шижам , пуэнак колтынешт ...  мом ыштем ынде , Ануш
  ?  - манешат , Марина шортын колта .
 - чу , Маню , ит шорт .  шортын , нимат ышташ ок лий
  , тый шинчалте , мый миен толам : мом ойлат , мом ыштылыт
  , умылем .
 Ана кая .
 ... Марина - орлыкан ӱдыр .  тыгай ужар вуйжо денак шуко
  ойгым ужашыже логале .  тиде жапыште ик кечат , ик
  йӱдат шортде кодын огыл .  туге шкет кодешат , тӱрлым
  шонаш тӱҥалеш .  чонжылан йӧсын чучеш , логарже пышкемалт
  кӱза , вара , чонжо лушкымешке , изи йоча гай шортеш
  .  ик Ана гына тудым эре шымата .  иктым-весым ойлен
  , мыскарам ыштен я мурым муралтен , ойгыжым мондыкта .
 йырваш тымык .  шокшо .  пакчаште , садыште шокшылан
  кӧра кайык-влакат шыпланен улыт .  коклан гына ломбо
  лышташым мардеж тарвата .  адак кӱшнӧ , южышто , ала-могай
  тыгыде чонан п-и-и-и-и-й-й манын мура .  Мариналан
  мӱндырчын шоктышо йӧсӧ муро гай чучеш ...
 пакча аньык вара кылде-голдо шокта .  Марина вурк тӧршта
  .  ончалеш - адакат Ондри вате толеш .
 - Марина шӱжарем , айда адак пӧртышкӧ , ачат изишлан
  гына кӱштыш .  еҥым тыге сӧрвалтарен шинчыкташ сай
  огыл вет , - манеш Ондри вате .
 - уке , огым , еҥгай , огымак .
 - айда , айда , тыйым ӧкымеш огыт йӱктӧ вет .  ужат
  , кечывалат эртен , еҥ адак мӧҥгыжӧ кайынеже , - манын
  , Маринам кидше гыч Ондри вате шупшеш .
 тиде годым Ана куржын толеш .  Ондри ватым шӱрден пелешт :
 - еҥгай , мо тареш пурышо гай тӧрштылат .  йӱшӧ логаретлан
  верчын еҥым ӧкымеш марлан пуэн колтынет мо ?  кай ,
  шкат вашке миена .  каен ынышт колто !  - кычкырал
  пелешта Ана , шкеже тӱс гыч возын , шортын колтышаш
  гай коеш .  кидыштыже кагаз лапчык .  Ондри вате ,
  нимом умылыде , шыдешкен , мӧҥгеш пӧртыш ошкылеш .
 - Марина , Маню ...  Сергеет , - ойлаш тӧча Ана , шкенжын
  тӱсшӧ ош кагаз гай ошемын .
 - мом ойлет , Сергей , манат ?  толын мо ?   - Марина
  тӧрштен кынелеш .
 - уке , толын огыл .  нигунамат ок тол , сареш пытен
  .
 - олталет ? ! .  Ануш , шояк ! . .
 - уке , ом олтале , на теве , луд , - манешат , Ана
  Мариналан кагаз лапчыкым пуа .  Марина лудын ни шуктыш
  , ни уке ,  " ой , чонем ! "  манын кычкыралын , солымо
  шудо гай лыдыр волен возо .
 пашаже тыге лийын : Ана уремыш лектынат , Сергейын колымыж
  нерген кызыт толшо уверым колын .  туге гынат вигак
  инанен огыл .  Сергейын еҥгаж деч шучко уверым кондышо
  письмам йодын налын .  тушто тыге возымо улмаш :
 " 27 мая , во время ночной атаки немцев у местечка Луковицы
  , наши части понесли значительный урон .  в числе погибших
  славною смертью героя оказался ваш сын Сергей Изергин .
 командир 4 роты  :но ... полка поручик Иванов "  .
 ... пеледалтше ужар шудо ӱмбалне Марина изи аза гай мӱгырен
  шортеш .  воктеныже Ана , иган чывыла тудым шыматаш
  толаша .  вара , пеле колышо гайым кидше гыч кучен
  кынелтен , йӱшӧ гай кок велыш тайныштше Маринам пӧртышкӧ
  вӱден наҥгая .

 135 вате илыш
 1
 кок ий эртыш .  тиде гутлаште илыш саманыште кугу вашталтыш
  лие .  Маринан марлан кайымыж кеҥежымак калыкыште кугу
  пуламыр тарваныш , тӱрлӧ мут шарлыш :  " ынде кугыжам
  луктын кудалтыме , чылалан свободо толын ! "  , - маныт
  иктышт .  а мо тугай тудо  " свободыжо "  лиеш , лачшым
  нигӧат ок шинче .   " ешыште кугырак деч посна нимо
  шот уке да , целый государство кунам кугыжа деч посна
  илен кертеш : теве садак кугыжам шогалтат "  , - манын
  ӱчашат весышт .  Купъял - Тумер дечат улак ял , рашыжым
  шинчен шогышо еҥ иктат уке .
 кеҥежат эртен кайыш , шыжат толын шуо , а  " свободо
  "  , эрыкан илыш тугак ок кой .  чынжымак , ала-могай
  вашталтыш лие : ожно  " волостной правлене "  гын ,
  кызыт  " управа "  маныт ,  " старшина "  олмеш  "
  председатель "  малдат , а молыжо чыла тугакак кодеш
  .  тугак сар ок чарне , тугак кресаньык деч чарныде
  иктым-весым кӱрыт .  киндым , вольыкым поген луктыт
  да пий йылме гай тыгыде ластык кагазым пуэн кодат :
   " керенке "  маныт тудым .  саде  " керенке "  дене
  нимом налаш , нигушко чыкаш .  южыжын тыгай окса павушка
  дене погына , шотлен шукташат артам ок сите .
 телым , у лум почешак , адак вес тӱрлӧ увер шарлыш .
   шукыжым , сырве-сорво шӱкшӧ шинельым чиен , пычалым
  , шашкым , гранатым сакален , фронт гыч пӧртыл толшо
  салтак-влак кондышт .   " октябрьский революций лие
  ! . .  власть пашазе ден салтак-влак кидыште .  временный
  правительствым пытарыме ...  ынде - Совет !  сар чарна
  .  Ленин , коммунист-влак сар ваштареш улыт "  , -
  ойлат фронт гыч толшо-влак .
 чынжымак , волостьышто управа олмеш Совет ышталте ,
  тушто фронт гыч пӧртылшӧ салтак-влак , йорло кресаньык-влак
  вуйлатат .  яллаште Комитет бедноты почылто , туштат
  нунак пашам виктарат .  тошто поян , торговой-влакым
  шыгыремдаш тӱҥальыч , шунылан чрезвычайный налогым
  тӱлыктат , тошто каваныштым шийыт , уто киндыштым налын
  луктыт .  ял илыш утыр шолеш .  кечын погынымаш , кечын
  тума .  погынат да йӱд марте каргашат , йӱкышт йоммеш
  варгыжыт , коклан кредалашат пижыт .  утларакшым поян-влак
  ажгыныше гай лийын улыт : тошто чапыштым йомдарымышт
  ок шу , чумыр погыштым , киндыштым , оксаштым тӱрыс
  кодынешт .  кеч воктеныштак шужен каваре , нуно колышо
  капет гоч ласка кумыл дене вончен ошкылыт , но нунын
  киндыштым ит логал , нунын погыштым ит тӱкӧ .
 самырык Совет Республикылан пеш неле , шыгыр жап тольо
  .  сар кужун шогымо дене калык озанлык чот шолдырген
  : шапаш кинде пытен , завод-фабрика шукышт пашам огыт
  ыште , олаште пашазе шужа , ялыште йорло кресаньык
  пеш тӱнен ила .  лач ты неле жапыште ош генерал-влак
  орышо пире гай шке армийышт дене Совет ваштареш кынельыч
  .  граждан сар тарваныш .  контрреволюцийын шем кишкыже
  фронтла гычат кадыргыл лишемеш , шеҥгечынат киндым-погым
  тоен , дезертир-влакым шукемден , тӱрлӧ семын ӱчым
  ыштен , нӧргӧ Совет республикым чӱҥгалнеже .  неле
  жап лийын , шучко пагыт .  ты шакше кишкын вуйжым шалатымешке
  , пашазе класс ден шемер кресаньыклан , чот кыртмен
  , сеҥен кертдыме кугу вийым лукташышт верештын , а
  коммунист партий ден кугу Ленин онын ты кредалмаште
  ончыктымо чапышт тӱняште курым мучко кече гай волгалт
  шогышашлык .
 2
 кок ий эртыш .  Маринан илышыштыжат кугу вашталтыш лие
  .  ожно ӱдыр годсыж гай вуйын-почын модын-воштыл коштшо
  Маринан пушыжат кодын огыл .  тудо жап нигунам пӧртылдымашын
  эртыш .  эн ончычак тудо мариян вате .   " ӱдыр илыш
  - мӱй илыш , вате илыш - пий илыш "  маныт .  тыгак
  : чыла сурт кокла паша мариян вате ӱмбалне .  ӱдыръеҥ
  , але шкет вуя ӱдырамаш паша деч ӧрдыжтӧ шога :  "
  шортын шинчыше шочшем уке , вучен шинчыше ешем укеъ
  . , - манешат , умбакыже почым веле пӱтыралеш .  пӧрт
  коклам  эрыктымет , вольыкым ончымет , кочкаш-йӱаш
  ямдылымет , тулеч моло кырча-марча пашат эре мариян
  ватын ӱмбалныже кия .  йӧра кӧн марийже ушан-шотан
  лиеш гын , изин-кугун полшен шога гын , ӱдырамашлан
  тунарак неле ок лий .  а южо коштанрак марийже ватыжым
  ашныме вольык гай веле ашна .  кастене шкеже паша гыч
  тольо - содор имньым пукшо-йӱктӧ , вара , вӱдым пыштен
  , шкенжын шӱргыжым мушкыкто , ончо .  кумылжо семын
  кочкышым ямдылен отыл гын , неле шомакат , южгунам
  мушкындат логалеш .  малаш вочмыж годым шырык вакшышым
  вакш , ыштырйыдалжым поген кошто , шокшо портышкемжым
  волтен пу , моло семынат кумылжым шуктен шого .  уке
  гын шомак логалеш , сай марийын сай ватыже от лий .
 вес шот дене Марина ава лийын .  тудын идалык эртыше
  Йыван лӱман изи ош эргыже уло .  ава - манаш веле каньыле
  : шочшо шочешат , аважлан шуко йӧсым конда , утларакшым
  изиж годым , шепка гыч волымешкыже .  чуч ончен шыч
  мошто , туешка : мӱшкыр дене толаша , могырешыже ,
  вуешыже лӱмӧ-котыр налеш ; йӱдвошт шортын , аважын
  йӱд омыжым кошта .  эй , очыни , шочшым ончен куштен
  шуктымешке , аван илышаш кечыже шуко каталтеш ! . .
 тылеч посна , лудшо родем , Маринан рвезе годсо йоҥылыш
  пашажым шарнет дыр .  але мартен мӱшкыран ӱдырын марлан
  кайымаштыже шомак логалде кодын огыл дыр ?  чынжымак
  , ондакшым Ведат ден Марина сайынак илен улыт , уто
  мутат лектын огыл .  Ведатын аваж ден Ведаси шӱжарже
  южгунам Марина дене вурседылаш тӧчен улыт гынат , Ведат
  ватыжым эреак пыдал шоген .  аза шочмеке , азажланат
  , аважланат шке шочмо ачаж гаяк лийын , нимо уто-сите
  койышым ончыктен огыл .  аза шочшашлан Маринан мӱшкыржӧ
  пӱтыркалаш тӱҥалмеке , Ведат , содор имньым кычкен
  , пошкудо ялышке кудалын , аза ыштен коштшо Вӧдыр кувам
  миен налын .  варажым эргаш аза шочмылан путырак йывыр-
  тен улмаш , азалан лӱмжымат шкаланже келшышым пуыктен
  .  южгунам осал йылман Ведасимат изи Ивушым  " эй ,
  мераҥ иге , ит магыре "  манмыжлан вурсен налеш , перенат
  колта улмаш .
 туге гынат жап эртенак эртен , жап дене тӱняште кечмоат
  вашталтман .
 3
 кеҥеж .  кугарня кече .  Марина , кече лекме годымак
  кынелын , сурт кокла сомылым тӧрлен коштеш .  ушкалым
  лӱштен , пасушко луктын колтыш , презым тошкем печышке
  наҥгаен вӱраҥлыш .  кызыт , ик ӧлтӧ куэ пуым нумал
  пуртен , коҥгаш олтышат , мелнам кӱэшташ тӱҥалнеже
  .  тиде годым Ведаси мален кынелын : шала вуян , омо
  чуриян , чара йолын тӱгыч тӱҥ-тӱҥ ошкыл пура .
 - эй , ӱдыръеҥ , кунам тынар малет ?  качымариет шоҥгемеш
  теве , - манеш Марина .
 - шоҥгемеш гын ...  тый пеш рвезе марийлан толынат ,
  - йогым колтен , умша карыме кокла гыч лорга йӱк дене
  Ведаси пелештыш .
 - шуко мален , сай омым шыч уж аман , сырен веле кынелынат ?
 - тыйын мо пашат ? йорга пий !
 - мо пеш кычкырет ?  йываным помыжалтет !  - пелешта
  Марина .
 - помыжалтеш гын , мераҥетым мо пеш чаманет ?  ала тыйын
  чарыметым колыштам , шонет ?
 Ведасин тыге тура ойлымыжлан Маринан шыдыже чот лекте
  .   " тудо тыге кече кӱшкӧ кӱзымешке мален , мый эр
  годсек тыге сомыл дене шогылт , ӱмбачын мыйымак пытара
  "  манын , вуй йырже шона .
 - аза помыжалтеш гын , теве шокшо коҥга воктен салмавондым
  кучен шогал .   - шогалам веле , от вучо ...  мыйын
  шочшем-кушшем уке вет .  тыланда шуко кӱлеш , тендан
  логарда шуко уло - ыште .
 тума чот тарваныш .  йӱк-йӱан дене помыжалтын , изи
  Йыванат шорташ тӱҥале .
 Савли кува - шучката еҥ .  ынде вашке ӱмыржым шукта
  гынат , еш кокла илышым шыматен , пырден ок иле .
  тошто шешкыжымат , колымешкыже , кочкынак кочко .
  чылажым кушко шинчет ?   " ия кува , шешкыжым нармыжым
  пукшен пуштын вет "  манме мутымат южгунам Купъялыште
  колаш илеш .  ала чын , ала шояк , еҥын чонжым почын
  от ончо вет .  мо-гынат , тудын кумылжо ик Ведаси ӱдыржылан
  веле сита .  тыге еш коклашке шем пырыс пурымо годымат
  , сай-осал , эре ӱдыржымак веле пыдал шоген .  кызытат
  теве пӧртыш пурен ни шу , ни уке - ӱдыржӧ ден шешкыж
  коклашке тареш пурышо гай пурен кайыш .
 - а мо пайрем кечын эрдене эрак тумам тарватышда ?
  адакат Ведат вате шешкак тӱҥале дыр ?  мый ончем-ончемат
  , кашташ кӱзаш тӱҥале аман .
 ӱдыржат аважлан ик радам вуйым шийын шуктыш .  агар
  пийла коктын шокшо коҥга воктен мелнам кӱэштын шогышо
  Мариналан пижыч .
 - э-э , ужат ...  ӱдыръеҥым мелна  кӱэшташ шогалтынежыс
  , от шинче .  ай-яй , тиде мо пеш поп вате лийын .
   ӱдыръеҥлан каньылырак илаш кӱлеш .  шуэш , але ончыко
  илашыже шуко уло : теве марлан кая гын , ик радам чыла
  ужеш .  тый , шешке , шке шочшан-кушшан улат гын ,
  пашам чот ыштыде от ке-эрт , чот ыштыман .  мый тыйын
  гает годым шке пашам еҥ ӱмбаке туараш толашен коштын
  омылыс ...
 капка йӱк шоктыш .  олыкышко имньым намиен вӱраҥленат
  , Ведат пӧртыш толын шуын .  эр чывыла кодыге кыдетлыше
  ӱдырамаш-влак ик жаплан шып лийыт .  коклан гына ваш
  ош шинчашт дене ончал колтат .
 - те мо кугарня кечын эрдене эрак пий-пырысла койыда
  ?  - манеш Ведат .
 - ватетак пеш воляҥаш тӱҥалын ...  изватет ...  - машаш
  тӧчыш Ведаси .
 - адак мом туге ?  можо ок йӧрӧ ?  - умылынеже Ведат .
 - эргым , викшымак ойлаш гын , тый ватетым утыжым шалашке
  колтенат .  ӱдырамашым тыге ашнаш ок лий .  ынде марлан
  толмыжлан кок ий лиеш гынат , але ик ганат ватетым
  кучен кырыметым ужын омыл .  калык гай кучен кырыме
  огыл , айдеме семын чот вурсыметат уке .  уке , эргым
  , извате манын , тынарак нулен ашныман огыл .  ты алак
  кодет гын , ватет вашке шӱйышкет кӱзен шинчеш .  мый
  ожно ачат ончылно уто мутым пелешташ , воштылаш ом
  тошт ыле .  паша гыч толмыж годым йолварня мучаш дене
  веле коштынам .  а тений мо ?  ватет йолагай : кеч-могай
  пашам эре еҥ ӱмбаке туараш тӧча ...  мелнам кӱэшташат
  Ведасим шогалтынеже .
 - мый тудын пашам ышташ мо ?  мыйын шочшемкушшем уке
  вет .  ыштыже , когаргыже , тудо шочшан ... мераҥже
  уло ...  - тыге осал пий гай Ведаси еҥгажлан кержалте .
 Марина ик мутымат пелештен ок керт , шыдешкен , пеҥыжалтен
  шога .
 - чарне , ир коршаҥге !  - манешат , Ведат шӱжаржым
  йылдырок совен колта .
 тума пеш кугун кынелеш .
 - а , тыге ... ватыж верчын , яжарже верчын мыйым кыра
  !  изватыжым-яжаржым чамана .  ватыже сайыс , от шинче
  - мераҥ дене ыштыме эргым конден - кунам сай огыл ,
  - тыге тӱрлӧ семын Ведаси еҥгажым пытараш тӱҥале .
 Ведатын шыдыже чот лектеш .  ӱмбачын аваже нӱшкӧ товар
  дене локшичме гай чарныде локшинчеш , Ведатын шыдыжым
  утырта .  шыдыж дене шӱжаржым сайын совкален нале .
   вара коҥга воктен шогышо Маринамат шӱргыж гыч кум
  гана совыш .  салма кӱвар ӱмбак мурен камвозо .  Марина
  коҥга шеҥгек пурышат , чот шортын колтыш .  тиде годым
  ала-кӧ окнам тӱкалта .  Ведат онча - пошкудо марий
  погынымашышке покта .
 - Ведат шольо , орол омаш деке лек-ян , села гыч ала могай
  начальник толын , - манеш пошкудо марий .
 Ведат , ик мутым пелештыде , кыж-гож лектын ошкылеш .
 4
 Марина коҥгаш олтен петырен , изи Йывушым кидышке налын
  , кӱшыл клатыш кая да тушто чон лушкымешкыжак шортеш
  .  чыла тошто ӱдыр илышыже ушеш возеш .  ава-ачажым
  шоналта , Сергейжат ушешыже возеш , - чонжылан утыр
  йӧсын чучеш .  тошто гай нигӧат тудым йӧратен чаманыше
  уке .  тудын марийжат чон шупшмо дене йӧратен толмо
  пӧръеҥ огыл .  чӱдыштӧ , нигуш пураш ӧрмӧ дене веле
  тыгай марийлан марлан толын .  Ведат тудын деч иктаж
  20 ий кугу , шоҥго ...  уй , кузе тыгай осал еҥ дене
  ӱмыр мучко илен шуктет ?  шке гай рвезе , умылышо ,
  чаманыше еҥым вашлийын , тудлан кӧргӧ шонымыжым почын
  , уло ойгыжым ойлымыжо шуэш ...  кызыт Сергей илыже
  ыле - тудо еҥын ойлымо дечат ок вожыл , ача-ава мутымат
  ок колышт ыле ...  Ведат деч ойырлен , лектын кая ыле
  .  Сергей уке , Сергей ӱмыреш ок лий .  шӱмжылан кӱртньӧ
  азыр дене чывыштыме гай чучеш .  кызыт ик парня гай
  изи эргыже , изи Йывушыжо , ойган чонжым паремда .
   моло нигӧат уке .  ой , изижат ! . .  Йываным шӱмжӧ
  пелен чот ӧндалеш .  эргыже аваж помышеш мален колтен
  , омыж дене шырге воштылеш .  йочан тыге воштылмыжо
  аван чонлан сайын , ласкан чучеш .   " ачаже ...  Сергей
  гаяк воштылеш "  , - шона Марина .  вара , Йываным
  эркын левед пыштен , ведрам налын , памаш деке вӱдлан
  вола .  уремыште , орол омаш ончылно , калык погынаш
  тӱҥалын .  нунын коклаште села гыч толшо салтак вургеман
  рвезе марий калык дене мутлана .  але погынымаш тӱҥалынак
  огыл .
 памаш деран шошкудо Епи кугызан Овдакижым вашлиеш .
   Овдаки - изирак капан , йыргешке чуриян ӱдыр .  тудо
  сай , кумылан еҥ , Маринам ужешат , ӧрын йодеш :
 - еҥгай , шинчат молан тыге йошкарген ?  тый таче шортынат
  аман ?  молан шортынат ?
 - тугай жап толын , шортде ок лий ...  теве , Ови ,
  тыят марлан каен ончет гын , илышын йӧсыжым палет ,
  - манеш Марина .
 - мый марлан каем гынат , ойго ужаш ом кай .  пӧръеҥ-влак
  шортын-ойгырен огыт иле гын , ме молан посна ойгырена
  .  ынде революций деч вара ӱдырамашат пӧръеҥ дене тӧрак
  лийман , - манеш Овдаки .
 тудо эре тыгаяк , чоя ӱдыр .  Шернур кыдалаш школышто
  тунемеш , шукерте огыл комсомолышко пурен .  садланак
  ялыште вате-влак пеш огыт йӧрате .   " ялгенче ӱдыр
  , пӧръеҥ пачаш "  манын вурсат .
 - тый , еҥгай , тыге вуйым сакен ит кошт .  сита , тымартен
  марий ӱдырамаш пӧръеҥ кид йымалне илен .  ынде вес
  жап толын - тыге ок йӧрӧ .  тый изишак книгалан моштет
  манмым колынам ыле .  мый теве кокла гыч эркын лудашет
  ик книгам намиен пуэм , илыш нерген изишак шинчен шогашет
  кӱлеш .
 - кай , мый лудашыжат чылт монден пытаренам дыр .  адак
  мӧҥгыштӧ шижыт гын , вара илашат лийдыме лиеш , - манеш
  Марина .
 - ынже лий .  тыште ок лий гын , вес сайрак верышге
   илаш лиеш .  тӱня кумда , ончемат , тый , еҥгай ,
  шке верыштет отыл ...
 5
 Овдаки Маринан чоныштыжо ала-мом тарватыш : Марина адакат
  шонаш лие .  эркын памаш деч кӱза .  орол пӧрт дене
  погынымаш тӱҥалын .  села гыч толшо марий ала-мом пеш
  чот ойла .
 "  ... пагалыме йолташ-влак ! . .  элыштына кугу революций
  лие ... "  - тыгай кӱрышталтше мут лапчык ӱдырамаш
  пылышышке пура .  Маринан сайынак колыштмыжо шуо .
   йолгорнеш вӱдан ведражым шындышат , орол омаш велыш
  пакча ломбер йымак шеҥын пурыш .  тышеч ойлымо мут
  пеш раш шокта , шоктымо веле огыл , ойлышо еҥжат коеш
  .  Маринам гына нугыдо ломбо укшер еҥ шинча ончалтыш
  деч авыра .
 "  ... шемер калык шучко кугыжам луктын кудалтен , капиталист
  ден помещик кашакын властьшым сӱмырен , шкаланже Совет
  властьым ыштен ...  туге гынат поян тӧра-влак шемер
  калыклан тыныс илаш эрыкым огыт пу .  йырваш нунын
  тарлен колтымо генералышт , агар пий гай погынен толын
  , шемер калыкым сеҥынешт , кугыжаныш властьым шке кидышкышт
  шупшын налнешт .  адакат тошто гай кугыжа , тӧра-влак
  мемнан шӱйышкӧ кӱзен шичнешт , мемнан пӱжвӱд дене темын
  илынешт .  уке , огыт керт !  шемер калык шке властьшым
  чот арала , кугыжа годым ужмо ойгыжым нигунамат ок
  мондо ...
 ... родо-влак !  теат мемнан йыр мо лиймым раш шинчен
  шогыза , тыланда ожно , кугыжа годым , шуко витен .
   Совет власть орлык чытыше айдемын кугыжаныш властьше
  ... "
 Маринан могыржылан шыр-р чучеш , шӱмжӧ клтӱк-клтӱк чучын
  кӱлтка .
 "  ... совет власть веле , марий-влак , тыланда сай илышым
  конден кертеш .  садлан мыланна кызыт ик жаплан нелырак
  гынат , адак рвезе калыкым поян тӧра ваштареш кредалаш
  наҥгаят гынат , моло семын полшаш йодыт гынат , ик
  жаплан , тиде нелым чытен , полшыде ок лий .  огына
  полшо гын , адакат тошто гаяк тӧра кидышке верештына
  ...
 ... адак яллаште тупуй шонен коштшо еҥ-влакат улыт ,
  тугайже - поян-влак .  нунылан Совет власть ок келше
  , тошто гай йорло-влакым кӱрын илашышт эрык уке .
  садлан нуно тӱрлӧ семын калыкым лугат , салтаклан кайышашым
  чарат , киндым армийышке огыт пу , Советлан , коммунист-влаклан
  эре тореш шогат .  те тыгай шояк мутлан ида инане .
   тыгай мут ойлышым колыда гын , шинчен лийза : тудо
  тендан тушманда , шемер калыкын тушманже ... "
 села гыч толшо еҥын калыклан тыге ойлымо мутшым Марина
  шулен колыштеш .
 Маринан тыге колышт шогымыж годым Савли кува , капка
  гыч лектын , пырыс гай кывыжге пакчашке миен пура .
   памаш корнышто вӱдан ведра-влакым ужеш .  Маринам
  кычал , йыр ончыштеш .  ок му .  ломбер коклаште кыж-гож
  шоктымым колын , лап лийын тӱслен ончен шога .  вара
  , ик мутымат пелештыде , вуйжым кок велыш рӱзалта да
  шыпак пӧртыл ошкылеш .  шем шинчаже гына Маринан шогымо
  велышке шыдын савырнен ончале .
 6
 - тый , Йыван вате акай , шешкыч ок жапле , манат .
   тений калыкшат тыгай ала-мо : мыйын шешкымат садыгак
  , пе-эш ия .  чылт коммунист ӱдырамаш .  шинчет , мыйым
  веле огыл , шке марийжым нимолан ок шотло .  южгунам
  , тыге йоҥылышыжым ужын , изиш шылтален пелештет гын
  , ваштарешет осал пий гай урлаш веле пижеш .  ну ,
  ӱдырамаш !  ончыгече кастене тыге мемнан дене чотак
  тумасаш тӱҥале .   " тыланда верчын тыге орланен илем
  , таза кап-кылем локтылыда "  манеш .   " Йывуш эргым
  ок лий гын , тендан дене ик кечат ом шого , шукертак
  ойырлен куржам ыле "  манеш .  ӧрат !  ала-можо ок
  йӧрӧ , ала-кузе орлана ?  ны шужен ок шинче , ны чаран
  ок кошт .  Ведатшат южо гай кучен-кучен кыра ыле гын
  , айда ыле , - тыге ик гана Савли кува , пошкудо Йыван
  кувам тувыр шӱалтыме памаш дене вашлийын , шешкыжым
  ужын-колеш .   - уке , чынак путыракак нечке лийын
  , еш коклаште шомак логалмымат вуйгак ок чыте .  тока
  , ик гана , Ведат эргымым ала-кузе  " вӱржвуй "  манын
  , ала-кузе лӱмдылят ...
 -  " вӱржвуй "  огыл ,  " буржуй "  манын дыр ?  тений
  тыге койдарат , - манеш Йыван кува .
 - тыге докан .  ала-кузе тыгай асам мутым шинча .  вара
  Ведат эргымже тыге манметлан кӱзанӱштыж дене чучнеже
  ыле .  ончем , шешке шоҥшо гай ваштареш шогале :  "
  от тошт , Совет закон ӱдырамашым тыге кыраш ок кӱштӧ
  .  чучын ончо-ян , эрлак  " полкомыш "  каен , вуйым
  шиям "  , - манын , каргашаш тӱҥале .  ме , Ведаси
  ӱдырем дене , шинчам веле карен улына ...  ожно , марлан
  толмо ондакше , тыгаяк огыл ыле , ала-мо кызыт путырак
  пужлен .  кӧ-гынат тудым шеҥгеч туныктен шогышо уло
  дыр ?
 - уло , уло , очыни ...  кӧ ?  Епи кугызан Овдакиже
  ял вате-влакым пудыратен шога .  ия ӱдыр , вуйжылан
  гына толан ыле .  шинчет , кодшо кугарнян тӱшка калык
  ончылно мыйым чылт шӱктарыш :  " тыйын гай айдемыжлан
  шукертак колаш кӱлеш ыле , сай еҥ-влакын илышаш кечыштым
  авырет , мужедше , шӱведыше лийын , калыкым ондален
  илет "  , - манын , калык ончылно пытара .  ну , азап !
 - очыни , тудак шешкымат пужен пытарен .  йылмылан пешак
  ялгенче .  ала иялан тений тыге ӱдыр-влакым туныктат
  .  ожно тыгай огыл ыле .
 - тыйын шешкычат изишак тунемше маныт аман , туге гай
  шокта .
 - тудо ияк шол ...  кызытат шопке сондыкыштыжо ала-могай
  книгам йышт куча .  Ведаси ӱдырем шке шинчаж денак
  ужын .  марлан толмыж дечын ончыч шинчен омыл , уке
  гын суртышкем ом пурто ыле .
 - тыге коеш ...  мӱкш омарташ пачемыш пыжашым опташ
  тӱҥалеш гын , очыни , паша чапле огыл .  мыйын шотыштем
  , эртак Овдакин туныктымо денат огыл , вес амалат уло
  дыр ?  тыге шке марийже ваштарешак урлаш тӱҥалын гын
  , очыни , кугызаж деч шӱмжак йӱкшен .  тый , шешке
  , эскерен отыл , ала тосыжо уло ?
 - улак докан ...  мый икана , кеҥежым , изиш шижаш тӧченам
  ыле .  ик яра кечын орол пӧрт дене ял каҥаш лие , тиде
  каҥашлан села гыч ик рвезе коммунист толын ыле .  погынымаш
  тӱҥалшаш годым эскерем - шешкым , ведрам налын , памаш
  деке вӱдлан ошкыл колтыш .  мыят ала-кузе чонем шижме
  гаяк эскерыше лийым .  вӱдлан волышетым вучем-вучем
  , вучем-вучем - уке .  ала-кушко йомо ?   " мо шатын
  "  , - шонем ынде .  пакчашке лектын , вӱд корно дене
  ошкыльымат , вӱдан ведра-влак корно покшелне шыртке
  шинчат , шкеже шикшалтын .  нимоланат ӧрым .  Ведатлан
  шижтараш ошкылнем ыле - ломбо йымалне йӱк шоктыш .
   ончем - саде погынымашыш толшо коммунистетым сад йымач
  нелшаш гай ончен шога ...   " ай-ай , шешкым мом шонен
  коштат койыш "  , - шоналтышымат , йӱк-йӱаным шым тарвате
  , шыпак пӧртыл ошкыльым .
 - авай , тый еҥгай нерген ойлет мо ?  - манеш коремыш
  волен шушо Ведаси .   - чын , чынак , еҥган шала коштмыжым
  мыят шижынам .  икана тыге кугарня пазарышке мийышна
  .  еҥгам ден Овдаки кылымде гыч пижше гай пырля коштыт
  .  мыят почешышт - кушко пурат , мом ыштат , мом наледат
  - эре эскерем .  ик вере , вес вере пурат-лектыт ,
  селасе-влакым вашлийыт , кутырат , воштылыт .  авай
  , тыйын манмет гаяк , ик рвезе марийым вашлийын , пеш
  кужун ваш пыльгыжын , кутырен шогышт .  тудак еҥган
  тосыжо .  ала-кузе ... фамилийжымат колаш тӧчышым ,
  Соколов , маныт ала-мо ...
 - эх-хе , пире пирак , эре чодыраш онча , маныт , тугак
  улмаш , - вуйжым рӱзалта Йыван кува .   - ындыже палынак
  пале , коммунист дене тосым куча аман .  шешке , тидым
  кузе-гынат тӧрлаташна возеш , уке гын пашана чапле
  огыл .
 - ме нимо шотымат огына му , акый , тый шкак полшо .
   айда кузе-гынат шкенан коклаште ыштена , яраш огына
  кодо .
 - полшымыжо ... кум мужыр ваш пижше тараканым муын кучыза
  .  вара тудым , тыгыде ложаш гай туржын , ватыжге ,
  марийжыге кочкыш дене пырля пукшыза .  вара шешкычын
  шӱмжӧ марийже дек пӧртылеш , тыге шала шонаш ок тӱҥал
  , - манешат , Йыван кува , шӱалташ волтымо лапчыкшым
  , шуарвондо мучашышке сакален , ваче ӱмбаке пыштен
  , коптырге курыкышко кӱза .
 7
 ояр теле кече .  кас велеш тӱнӧ чотак йӱкшемдыш .  йол
  йымалне кычык шокташ тӱҥале .
 эрденыже игече пеш йӱштын чучын огылат , Марина шем
  тувыр-йолашым нӧртен .  садлан , кызыт шуарвондо мучашеш
  конан тувырым оптен , пеш нелылан кок велыш тайныштын
  , коремыш шӱалташ вола .  игече йӱштылан вӱд ваке тӱрыштӧ
  нигӧат огеш кой .  тувыр ора гыч ӱмбач кылмаш тӱҥалше
  тувырым , кывыжок тӧргалтен , ваке вӱдеш шӱалташ тӱҥалеш
  ...  яра ма , паша ма - Марина шкет вуйын кодмыж годым
  эре ушыж дене илыш нерген шонкала .  эртыше илышыжым
  уэш-пачаш шонкален налеш , сай ден осалжым ойыркала
  , ужмо ойгыжым раш шарна ...  илен-илен , эре тунемат
  : илышыштет эртен кодшо экшыкым , чыр кодмым раш ужат
  .  южыжым ончыко илымаштет тӧрлатет , шукыжым жап эртыме
  дене тӧрлен от керт .
 " эй , ораде , ораде , - шона Марина , - молан рвезе
  годымак тыгай ушем лийын огыл ?  молан кызытат кушкын
  шогышо ӱдыр-влак мемнан гай уш шындыше деч кузе илышаш
  нерген ойым огыт йод ?  ожнак тиде ушем лиеш ыле гын
  , очыни , пешак илен моштем ыле , тымар орлыкымат ом
  уж ыле дыр ?  кызыт тыште Ведат денат ом лий ыле ...
  тыгай тошто койышан марийланат марлан ом тол ыле ...
   изи годым тунемаш тӱҥалме лугыч чарнышым ...  аван
  мутшым колышташак огыл улмаш , кузе-гынат умбакак тунемаш
  тӧчышаш улмаш .  ала тунам волгыдо сай илыш дене илаш
  тӱҥалам ыле .  кузерак илем ыле гын ? . .  эй , пужен
  шочашет ?  эй , уэш илаш тӱҥалашет !  кынервует тора
  огыл , да ынде , очыни , от пурл .  кеч ончыкыжо илен
  моштышаш ыле , ончыкыжат але тыгай йоҥылыш лийын кертеш
  .  але ӱмырем ончыкат тиде Ведат воктенак эртарем ?
  . .  тылеч порыжым ом уж мо ?  эй , ынде мыйын сай
  илымыже-можо .  изи эргым , Ивушем , уло , кеч тудым
  сайын ончен куштем , кузе-гынат туныктен , сай айдемым
  ыштем .  ала тудын илен толмыжым ончен куанем ...
  Овдакиат кызыт уке - тунемеш .  тудо чоя ӱдыр , рвезе
  гынат , кузе илышашым шинча .  еҥ ойлымо дечат ок лӱд
  ...  ойырлен каяш кӱшта , эй , окмак ... "
 йолжылан чыдырик йӱштын чучмо шонымашым кенета кӱрлеш
  : вӱд шыжалтме дене йолжо вошт кылмен .  ыраш тӧчен
  , йолжо дене тава , кӧгӧрчен чапа гай йошкарген , кылмен
  тӱҥшӧ кидшым шокшо шӱлыш дене ырыкташ тӧча ...  йӱштӧ .
 кас .  кече шичмаш олмышто кас ӱжара эҥер арама кокла
  гыч тулшолгым гай коеш .  кӱшнӧ , ояр каваште , шӱдыр-влак
  кырт-карт кояш тӱҥальыч .  тӱнӧ йӱштӧ .  йол йымалне
  кычыкын мурымыжо торашке шокта .
 Марина кылме тувыр орам нумалын кӱза .  мушмо тувырым
  сакален шогышыжла , пӧртыштӧ эргыжын шортмо йӱкшым
  колешат , содор куржын пура .  Йывуш шкетын .  мӧҥгыштӧ
  шогаш кодшо Ведаси рвезым малтен коденат , содоррак
  шинчаш лектын куржын .  садлан кызыт Йывуш помыжалтын
  , шортеш улмаш .  содор тулым чӱктен , йӱштӧ кидше
  дене рвезым кидыш налын шыматаш толаша .
 изиш лиешат , Ведат толын шуэш .  тудо ял погынымашке
  миенат , ала-молан пешак сырен толын , пире гай веле
  ончен коштеш .
 - мо але мартен чайым ода шолто .  мом вучеда ?  - кычкырал
  колтыш Ведат .
 - мый кызыт эҥер гыч кӱзышым веле .  ават але унагудо
  гыч толын огыл .  Ведасиже шинчаш куржо ала-мо , - манын
  умылтарынеже Марина .
 - у-у , ия-влак , мӧҥгысӧ сомылым сайын шуктен огыт
  шогыс !
 - чу , Ведат , - манеш ватыже , - молан тыге сырен толынат
  ?  от шинче мо ?  мый таче кечыгут тувырым мушкын шогылтынам
  , чылт кылмен пытенам .  молан тыге сырашыже ?
 - молан сырашыже ...  теве коммунист родет-влак пеш
  сай кумылан улыт , нунын деке от кай ?  ужат , теве
  адак 50 пуд уржам шупшын налнешт .  ия тӱшка .  ынде
  пытартыш каваным шияш возеш .  адак тиде ок сите ,
  кугу налогым пыштыктынешт :  " тыгыде сату дене торгает
  "  маныт ... 3000 теҥгем тӱлен ончо , ушет пура , пурлаш
  киндат ок код .  ия-влак !
 - тымартен каванжым молан шинчыкташыже .  моло-влак
  шукертак шийын оптен улыт .  кунар утыжым пуышаш :
  вара огыт йод .
 - шып лий !  тый дечет тудым огыт йод .  тыйын ушет
  дене кодаш гын , шукертак шужен колыман ыле .  мый
  ончем-ончемат , тый путырак оза лияш тӱҥальыч аман
  ? !  изватем улат манын , мый тыйым тынарак шалашке
  ом колто .  нур - шинчан , ял - пылышан , чыла шокта
  .  аламо-гай коммунист дене тосым кучет , йышт ала-могай
  кингам лудат , - манеш ...
 - ял , ял ӱмбаке ит туаре .  ял мыйын нерген нимомат ок
  ойло , ават ден шӱжаретак тошто ватет гай мыйымат кочнешт ...
 - шып лият уке ?  мый тыманмеш шелышт налам , кызыт
  тыйым пыдал коштшо Овдакиет уке гала ...
 Ведат кылмен толшо ватыжым чылт арамак мушкындыльо .
   вара ялыш лектын кайыш .  пелйӱд жаплан чот йӱшӧ тольо
  да , мален колтымешкыже , адак туманлыш .
 " ӱмырым илен эртараш урем мучко ошкыл эртыме гай огыл
  улмаш "  , - йӱдым , малаш вочмекыже , шонен кия Марина .

 136 пытартыш кылдыш
 1
 адак кок ий эртыш .  1921 ийыште Марий область почылто
  , марий калык моло шемер дене пырля шошым лекше мӱкшла
  тарваныш : революцийын пайдалыкшым умылен , шемер ,
  Совет властьым моктен , у илышым ышташ тӱҥале .  тудо
  ийланак тыге тарваныше калыкым шужымо ий толын ӱҥгыртен
  кайыш .  тыге шошым чевер кече шыратыме дене сылнын
  пелед колтышо пеледышым кенета эр покшым чывыштен кая
  .  вара семын гына орланыше пеледыш эркын тырла , уэш
  пеледеш .  тунамат тугак лие .
 Купъял марий-влакат калык деч ойырлен кодын огытыл :
  нунат калык ужмым ужын улыт .  ялыште ожнысекак икгай
  тӧр илен огытыл : поянат , йорлыжат , ик шырым илышыжат
  лиеден .  сар кужун шогымо дене калыкын киндыже кодын
  огыл .  южо киш гай чаҥга поян марийышт гына , вӱта
  ӱмбалан , агун вынемеш , я иктаж вере кӱнчен шынден
  , шылтен коден улыт .  тугайышт шужымо ийым шижде илен
  эртареныт .  ситартышлан , тӱнышӧ йорло марий-влак
  деч чӱдӧ оралтыштым , ашныме вольыкыштым пычырик киндылан
  шулдын налын , утыр пояш толашен улыт .
 Савли Ведат ожнысекак поян шотышто коштшо гынат , кугун
  киндым шылтен коден кертын огыл : вуйгакшат ныл мешак
  уржа гына агун вынемеш шылын кодын .  туге гынат ешыже
  шужен шинчеч огыл .  Ведат шкеже ялла воктен коштын
  , алтынче сату да тамак дене торгаен .  спекуляций
  дене оксам луктын , Яраҥ велым киндым налын конден
  .  шошо велеш , калыкын чот шужымыж годым , еҥ оралтым
  , моло погым яра гаяк наледен , утыр поен веле .  Марина
  , ик радам у илыш нерген умылымекыже , шуко чарен толашен
  гынат , Ведат колыштын огыл .   " пӧръеҥ пашаш неретым
  ит шӱш "  манын веле шӱрдылын .
 кок ий эртен .  кок ий - кок кече огыл , кок арнят огыл
  .  Мариналан адак шуко йӧсым ужаш логалын .  Савли
  кува ден але мартен марлан каен кертдыме ӱдыржӧ Маринам
  осал пий гай пурын илен улыт .  тӱрлӧ шоякым ойлен
  , Ведатлан вурсыктен , южгунамже кырыктенат улыт .
   утларакшым Овдаки дене келшымыжлан , тенийсе илышлан
  мелын лиймыжлан , тошто йӱлам кудалтымыжлан шыдешкен
  шоген улыт .  ачаж дек унала миймыж годым Марина аважлан-ачажлан
  шке неле илышыж нерген шуко шортын-шортын ойлен , ойырлен
  мияш ойым йодын .  ачаже  " ынде туге лӱмнерым луктын
  кошташ ок йӧрӧ , кузе-гынат , ӱдырем , чыташетак возеш
  "  веле манын .
 2
 Овдаки дене келшен илымыштлан шуко тума лектеден гынат
  , Марина Овдаки деч торлен огыл , утыр чакемын веле
  .  Овдаки вуянче ӱдыр : южгунам шинча орак Савли кувам
  , Ведатым шылталылын , Маринам пыдалын .  вашлиймышт
  еда илыш нерген иктым-весым ойлен , умылтарен , йӧршын
  мондымо книгам уэш Маринан кидышкыже кучыктен , книга
  дене уш-акылжым почын , илышыште шеме ден ошым ойыркалаш
  туныктен .  Овдакин тыге тыршымыже чылт арам лийын
  огыл : Маринан шинчаже кечын утларак почылтын , йырваш
  рашкемышын ончаш тӱҥалын .  чынжымак , ондакшым калык
  Овдаким ужын-колмылан кӧра Марина тудлан пешак ӱшаненат
  огыл .  туге-гынат еш кокла соптыра илышлан , шке марийже
  дене вӱдшӱмын илымыштлан кӧра лишыл келшыме йолташ
  Мариналан кӱлеш лийын шоген .  эркын-эркын келшен улыт
  .  Овдакин еҥ деке пушкыдо кумылын миен моштымыжо ,
  алал кумыл дене ойлымо мутшо арам лийын огытыл .  тыге
  шошо кечын пушкыдо ӱян мландышке кудалтыме шурно пырче
  арам ок йом : тӱвыргӧ озымым куштен , туто шурным ямдыла .
 Марина ден Овдакин вашлийын мутланымышт - тувыр мушмаште
  , памаш дене , пазар корнышто .  икана , пазар гыч
  толшыштла , тыге мутланен ошкылын улыт :
 - эй , Овдаки , ойлет , - манеш Марина , - пӧръеҥ ден ӱдырамаш кунам
  тӧр лийын , тӧр илен кертыт ?  пӧръеҥ - пӧръеҥак ,
  ӱдырамаш деч патыррак , ушанрак ...
 - уке , тый , Маню , йоҥылыш ойлет .  ме шукыжо тыйын
  гает йоҥылыш шонен тунемын улына , садланак пӧръеҥ
  дене тӧр лиймынат огеш шу .  тӱнямбалне патыр , ушан
  ӱдырамаш шагал мо ?  адак кап-кыллан чылт пӧръеҥ гаяк
  огыл гын , тӧр илышлан чылт икгаяк патыр лийме ок кӱл
  вет .  уш-акыллан ӱдырамаш пӧръеҥ деч мӧҥгӧ огыл ,
  тунеммыже гына шагал , садлан тӱшка калык паша дечын
  ӧрдыжтӧ шога .  мемнан ӱдырамаш , коҥга воктен атылам
  кучылтын , шочшо-кушшым ончен , ешым чиктен-шогалтенак
  пӱтынь ӱмыржым эртара .  ончыкыжо илен-толын тыгай
  койыш , очыни , пытыман .   " коҥга воктен шогылтшо
  ӱдырамашланат государственный пашам виктараш тунемман
  "  манын Ленин !
 - ха-ха-ха ...  эй , ушмак , Ови , мыят государственный
  пашам тӧрлаш тӱҥалам гын , тӱня унчыли савырна .
 - тыгак , тыгак ... тошто тӱня , тошто илыш унчыли савырныде
  ок керт .  ме шкеже мален огына кий гын , тошто койыш
  йомеш , у илыш мыланна мелын савырна ...
 - вара , тыйын шотыштет , тыге лийшашлан мом ыштыман ?
 - тунемман , илышым умылаш тӧчен , ончыко волгыдыш лекман
  .  моло семын ок лий .  тый теве , Марина , ораде ӱдырамаш
  отыл , мовала умылаш тӱҥалынат .  утларак тунемат ,
  утларак умылет , общественный пашам ышташ йӧршӧ лият
  , варажым государственный пашамат тӧрлен моштышо лият
  , революций деч вара мыланнат корно почылтын , шке
  веле ит ӧркане .
 - тунемаш кайыме огыл , тыге тый денет вашлийын мутланымыланат
  шуко шомак логалеш .  очыни , мыланна тыге пӱралтын ...
 - адакат йоҥылыш ойлет , нимогай пӱрымашат уке : айдеме
  шкаланже шке оза , шке илышыжымат шкеак пӱра .  илышым
  саемдышаш верчын кучедал мошташ веле кӱлеш .  чынжымак
  , Ведат дене тыге илен , сай илышышке вашкен от лек
  , ала вуйгакат яҥгар кашка гай мокаҥат .  Ведат суртышто
  - лӱҥгышӧ куп , йӧным кычал от лек гын , тыйым йӧршынак
  нелеш .  кужун шонен шогыде , ачат дек ойырлен кайыман .
 - кает теве , ачам суртышкыжат ок пурто .
 - пурта , ачат осал еҥ огыл , тудын кумылжым тодылаш
  лиеш ; аватше гын тачак миен пурет гынат , тореш ок
  лий .  варажым , изи Йывушетым аватлан ончаш коден
  , умбаке тунемаш тӧчыман ...
 - кушко кает , кузе кает , кӧ корным ончыкта ?
 - эй , тений корно ончыктышо шуко уло , шке веле ит
  ӧркане , лӱдын , ӧрын ит кошт .
 - мый тымартен вес семын шонен илышым .  шуко йӧсым
  ужмемланат шым ӧпкеле : шкак рвезе годым илен моштен
  омыл , садлан чытыде ок лий манын шонем ыле .  марием
  ок йӧрате гынат , ончен , куанен илаш изи эргым уло
  .  йӧсӧ гынат , изи ӱмырем эртарем .  вес могырым ,
  Ведат йоҥылыш корно дене кайыше марий гынат , аваж
  колымеке , шкет кодеш гын , ала тудын шонымашыже вестӱкемеш
  , шонем ыле .  тыгай еҥым йоҥылыш корно гыч лукмо -
  сай паша ок лий мо , Ови ?
 - Ведатым вес корныш колташ пеш йӧсӧ , тудо поян койышан
  айдеме , тудо утыр сутештеш , утыр пояш толаша .  адак
  , вес шот дене гын , тый ик еҥлан веле порым ыштышашлык
  отыл .  тый вес корно дене кает гын , шӱдӧ еҥлан волгыдыш
  лекташ полшен кертат , шке илышетат сай , волгыдо лиеш
  .  вашке шыже шуэш , мый тунемаш каем , тый тиде пашам
  кужуэш ит шуйо .  ачат-ават деке миен ойло да ойырлен
  кае .
 Марина ден Овдаки вашлиймышт еда эре тыгак илыш нерген
  мутланат .  Овдаки кунар шинчымыж семын эре умылтара
  .  Маринат ынде чот ыҥылаш тӱҥалын , шке илышыштыжат
  умылымыжо койынак шога .  чийымашшогалмаштыжат , сурт
  коклам арун кучымаштат тоштыж деч шуко вашталтын .
   мӧҥгыштыжат асам кӱлдымаш илыш-койыш дене мочоло
  кучедалаш тӱҥалын .
 3
 шӱлыкан шыже кече .  кава помыш каштан-каштан вулно
  тӱсан лапка пыл дене вӱдылалтын .  йӱдвелым вуд пушан
  йӱштӧ мардеж пуа .  пыл ора-влак ала-кушко шем пий
  тӱшка гай поче-поче кудалыт .
 йырваш пасу , пушеҥге , кӱсото , ял йыр шогышо куэр
  , моло сад , вӱргеньын , шӧртньын койын , оралген шогат
  .  шӧртньӧ лапчык гай лышташышт тале мардеж пуымо дене
  , пӧрдын-пӧрдын , иле мландышке , кывышт-кывышт шоктен
  , волен возыт .
 калык пашажым пытарен - кумда пасу ярсен кодын : ни
  шӱльӧ кылта , ни ужар кыне огеш кой .  шапалгыше отыл
  ӱмбалне шыже мардеж шӱлыкан мурыжым мура .  ик озым
  пасу гына шке сывын гай ужар тӱсшым йомдарен огыл ,
  ончалме годым нойышо шинчам кандарен , уэш шошым ,
  чевер кеҥеж толшашым шижтара ...  кумда озым пасу гочын
  шем лавыран корно шукш гай кадыргылеш .  верын-верын
  орва лакылаште , аҥа йыраҥыште йӱр вӱд сокыр еҥын чора
  шинчаж гай ошын коеш .
 корно дене , тоям тоялен , тупеш изи котомкам сакен
  , ӱдырамаш ошкылеш .  шем мыжер урвалтыжым , вуйшовыч
  мучаш ден шымакш почшым мардеж чарныде лупша .  озым
  пасушко , чоҥга ӱмбаке кӱзен шуат , шинчажлан оралгыше
  кӱэр лоҥгаште часамла вуй коймеке , писынрак ошкылаш
  тӱҥале .  ял гыч волен , корем йымалне шӧрын кайыше
  ыресан пу часамлашке миен пурыш .  тупшо гыч котомкам
  мучыштарен , тушечын кӱляш пӱтыркам луктын , тӱс кайыше
  Миколо юмын ончыкыжо сакыш .  адак , изи чондай гыч
  луктын , тошто пел теҥгеаш ший оксам юмоҥа дене кечыше
  яшлыкыш кудалтыш .  вара , сукен возын , кумалаш тӱҥале .
 тиде Марина .
 тылеч арня ончыч , ик кастене , пасу гычын пареҥгым
  кӱнчен толмек , Маринан изи Йывушыжо кенета туешкен
  .  ала южан игечыште изи орва дене пасушко намийымыж
  годым , эскерен шуктыде , кылмен , ала иктаж пижше
  чер дене черланен - мо-гынат , изи йоча тул ора гай
  лийын возын , укшинчын пытарен ,  " вуй коршта "  манын
  орланаш тӱҥалын .
 эрлашыжым Марина эргыжым Шернур больницыш изин-кугун
  наҥгайынеже ылмаш гынат , Савли кува эрыкым пуэн огыл
  , шке ойжо дене пошкудо ял шӱведыше Вӧдыр кувам веле
  ӱжыктен .  Вӧдыр кува кидшерым кучен , адак , мужед
  ончымек ,  " шинчавочмо ден еҥ локтылмылан толеш ,
  садлан , очыни , шӱвал ончыде ок лий "  манынат ,
  тӱрлӧ семын шӱведен толашен .  Савли кува шешкыжын
  ойжым пылышышкыжат пыштен огыл .   " тыгай еҥ пуртымо
  черым лекыр эмлен ок керт , утыр пужа веле , ужар рвезе
  вует дене ойым ит ыштыл манын , шешкыжым вурсен
  .  Маринат шкетын , Овдакиат тунемаш кайымылан лийын
  , нимомат ыштен кертын огыл , йӱдшӧ-кечыже шортын веле
  коштын .
 тылеч вара Ведат кум кече гыч марий вера шот дене юмо-влакым
  сӧрвален шогылтын , моло семынат паремдаш толашен улыт
  .  йоча садакшат тырлен огыл .  вара пошкудо куван
  ойжо почеш Торъял вес могыр кугу лӱман ужшо-колшо деке
  миен коштын улыт .  тудыжо ,  " Курыктӱр Миколылан
  сӧрвалыде , эргыда ок тырле "  манын колтен .  садлан
  таче эрдене чыли-мули годымак Савли кува шешкыжым Курыктӱр
  часамлаш кожен колтен .
 ... " поро Миколо кугу юмо !  кеч тый патыр куатет дене
  изи эргым тиде шучко чер гыч утаре ыле .  тый чыла
  кертат , колышымат ылыжтет , маныт : мыйын ик парня
  гай изи эргым чамане .  уло илышем , куанымем тудак
  веле вет ...  моло ӱдырамаш гай еш коклаштат йывыртен
  , куанен ом иле , моло гай пиаланат омыл ...  тымартенат
  шуко орлыкым ужынам : ойгырен шортын , шинчавӱдем йоктарыде
  , ик кечат , ик йӱдат кодын огыл .  Миколо , кугу юмо
  , чамане ...  тиде гана чаманет гын , ончыкат тыйым
  ом мондо , эре , инанен , кумал илаш тӱҥалам ыле "
   ...  тыге орлыкан ӱдырамаш , уло чонжо дене , алал
  кумыл дене кумалсӧрвален , шке ойгыжым почын ойлен
  , кукшо оҥа ончылно шортын пӧрдалеш .  шинчавӱд вошт
  пеле тӱс кайыше Миколын чурийжым сӧрвален онча .  ала-мом
  вуча ...  уке , нимат ок кой ...  тудын тӱсыштыжӧ нимат
  ок вашталт , нимат ок тарване .  сур шинчапун кокла
  гыч шоҥго шинчаже гына сырен ончымо гай коеш .  сукен
  шинчыше Марина шуко мартен тыге сӧрвален онча .  вара
  , эркын кынелын , котомкажым сакен , часамла гыч лектеш
  .  пелен налме изи кленчашке часамла йымач йогышо яндар
  памаш вӱдым темен , мӧҥгӧ велышке ошкылеш .
 кӱшнӧ , пушеҥге вуйышто , йӱштӧ мардеж шӱшка . кашын-кашын
  оралгыше лышташым шӱльӧ арва гай койыктен волта .
  кава помыш утларак пычкемышалтын .  мланде ӱмбаке лапкан
  кечен кайыше вудака пыл тыгыде йӱштӧ йӱрым шӱвада ...
 4
 кас .  Ведатын пӧртыштыжӧ изи айдеме орлана .  кок кече
  лиеш , Йывуш умшашкыже шӱраш пырчымат налын огыл .
   мом подылтен тӧчен улыт гын , вигак мӧҥгеш укшинчын
  йоктарен .  ожно , тазаж годым , эре тӧрштыл куршталше
  ош чумыраш рвезе кызыт удештын , мушкыш шовыч гай шапалген
  возын .  яндар шара шинчаже какарген , лакын волен
  .  ожнысо Йывушын пушыжат кодын огыл .  кечывал мартен
  кум-ныл гана ушыжо пурен , йомын шушо йӱкшӧ дене аважым
  кычкырен .   " кушко каен ? "  манын йодын .  кызыт
  , кас велеш , тазалыкше путырак нелемын : тул ора гай
  ырен , шинчаже умбале онча .
 илыш курымышто шуко туй еҥым ужын чаманаш логалеш гынат
  , азан я куршталше йочан туешкен орланымыжым ужаш путырак
  йӧсӧ .  тыгай изи айдемын орланымыжым ужатат , мучашдыме
  чаманет , тунам тудым паремдаш лийшаш гын , пел илышетым
  катен пуаш от чамане .
 Савли кува ден эргыже , нимом ышташ ӧрын , йоча йыр
  пӧрдыт .  моло годым чужген коштшо Ведасиат , муш шурымо
  лугыч чӱчкыдынак толын , Йывушым ончал каен .  Савли
  куват тиде арня мучко , азапланен-азапланен , мо шинчымыже
  семын рвезым эмлашак тӧчен .  Купъял йыр ик шӱведыше
  , ужшо-колшо дек мийыде кодын огыл .  рушарнян , черкышке
  миен , попланат кумалыктен улыт .  туге-гынат изи рвезын
  тазалыкше утыр соптырген веле .
 - Ведат эргым , ынде мом ыштена ?  ала-мо таче Йывушна
  путырак нелеме , - манеш Савли кува .
 - ала-мом ыштыман , мыят ӧрынам веле .  тырлыктен она
  сеҥе ала-мо ?  ой , азап !  - йӧсалта Ведатат .
 - шешкынак титакше , шонем .  патартышлан чылт пужлыш
  , асам еҥым колышташ тӱҥале .  Овдаки ялгенчак пужен
  пытарыш ала-мо ?  комсомол , ия , поро мо ?  шинчет
  , эргым , таче эрдене ватетше Курыктӱр часамлашкат
  ынеж кай ыле , пыкше поктен колтенам .  эртак лекыржымак
  мура ...  тушто ала-могай юмо-влак шинчат ала-мо ?
   мый ынде кудло ий илем , лекарыш миен тошкалын омыл
  , садак илем .  тений калыкак пужлен , юмо деч кугу
  лийнешт ...  мий , эргым , Йыван кувам ӱжын тол , тудо
  кугырак еҥ , ала иктаж сай ойым пуа , рвезына пешак
  начар , ужат , пыкше шӱла .
 Ведат лектын кайышат , Йыван кувам вӱден тольо .  Йыван
  кува , тоялен , под оҥго гай пӱгырнен , пыкше пурыш .
 - кутыреда ...  йочада начар лийын аман ?  кушто , кидшержым
  кучен ончышаш .
 - юмо гай лий , ончал пу , кугырак еҥ улат , шинчет
  , - манеш Савли кува .
 Йыван кува , Йывушын кидшержым кучен ончышат , эрдыжым
  кроп перен , вуйжым кок велышке рӱзалтыш .
 - Савли вате шешке , лачшым каласен ом мошто гынат ,
  очыни , кидшер гыч шинчавочмыланак веле толеш , - манеш
  шоҥго яҥгар .
 - вара мом ыштыман , акый ?
 - мыят ӧрынам веле .  шӱалтыш вӱдым ӱмбакыже пуалын
  , адак изиш подылтен ончышаш .  ожно Оляна куака  "
  шинчавочмо дечын пеш полша "  манеш ыле .
 коркаш яндар памаш вӱдым кошталын , тудо вӱд дене омса
  кылым , коҥга саҥгам , ӱстембал лукым , юмоҥам шӱалта
  .  вара Йыван кува , тиде вӱдым подылын ,  " шинчавочмыжо
  , осалже кайыже "  манын , Йывуш ӱмбаке вуж-вуж пуал
  колтыш .  йоча ышат тарване .
 - уке , шешке , рвезет ыш тарване , пеш осал шинча логалын
  .  туй еҥ тӧршта гын веле осалже кораҥеш , маныт .
   уэш чотрак пуалшаш , адак умшашкыже иктаж совлам подылтышаш ...
 - шого-ян , акый ...  Ведат , вашке тол ! . .   изина
  пытынеже , ужат : поген шӱлалташ тӱҥалын .  ой , юмо
  , мом ыштена ?  - ӧрын колтыш Савли кува .
 чынжымак , изи йочан орланымыже мучашышке шуын .  ныл-вич
  гана поген шӱлалтыш , тарваналтен , умшажым каралтышат
  , шып лийын возо .  Ведатат чытен ыш керт , шинчажым
  ӱштыл , тӱгӧ лектын кайыш .
 тиде годымак топсан капка коч-чыр-рик шоктен почылтеш
  .  Марина толын шуын ...  котомкажым сакен , юмын вӱдан
  кленчам кучен , содор пӧртыш пурен шогалеш .
 - ой , нойышымат , - манын , Марина эргыж кийымашке
  керылт онча .
 - шешке ... шешкым , эргыч ... пытыш вет , - пелештышт
  кува-влак .
 - ой , Йывуш ... эргым !  - чон йӧсын магыралтыш Марина
  .  юмын вӱдан кленчаже ала кидше гыч мучыштен , ала
  лӱмын виян кудалтыме дене кӱвар воктен чар-р шоктен
  шаланыш .  тунамак Маринан кӧргыштыжӧ кленча дене пырля
  ала-мо йӧршын кӱрльӧ .  орлыкан ӱдырамаш йӧратыме изи
  эргыжын капше ӱмбак мӱгырен шортын йӧралте .

 137 у корнышто
 1
 шошо .  март тылзе .  Озаҥ ола ӱмбалне ояр шошо кава
  шыман , кандалгын коеш .  верын-верын тӱньыкла гыч
  лекше нугыдо шем шикш лайга пылла шалана .  тудын вошт
  чевер шошо кече , вудакан койын , шӧртньӧ тӱсан волгыдыж
  дене Озаҥ олам вӱдылеш .  крепость пырдыж кӧргысӧ ший-шӧртньӧ
  леведышан черке вуйышт , йыли-юли йӱлен , шошо вудака
  вошт иктаж 20 - 25 меҥге коклашке шумеш койыт .  нунын
  коклаште чорката вуян Суюмбика башня пикш гай вияш
  пӱсӧ вуйжо дене шошо кавашке керылтын , Озаҥ олан тошто
  годсо илышыжым , татар калыкын куатшым шарныкта .
  тыге курык сер воктен шкет шоген кодшо кукшо вуян пӱнчӧ
  тошто годсо илышым огеш мондыкто .
 Озаҥ , Озаҥ ! . .  акрет годсо ир чодырашке , Казанка
  эҥер ден Кабан ер гутлашке эн ондак айдеме толын шичме
  гыч тӱҥалын але мартен мом-гына тый ужын отыл ?  Кабан
  ер вӱдеш тошто илыш ӱмыл пижын кодеш ыле , я Суюмбика
  башня айдеме йылман лиеш ыле гын , тошто илыш йӱлам
  мучашдыме шуко ончыктат , каласат ыле ...  татар калыкын
  шке эрыкше верчын руш кугыжа , тӧра дене кредалмыжым
  , чуваш ден марий калыкын эрык , тыныс илыш верчын
  кугыжа дене пижедылмыштым , нунын ойгыштым , куанымашыштым
  пеш шуко каласен кертыт ыле .
 Озаҥ ола !  илыме курымыштет ожно годсек шуко ужынат
  гынат , тыйын тенийсе чапет ожнысет деч шуко кӱшнӧ
  шога .  шемер калыкын куатше , революцийын вийже тыйын
  завод чӧгыт йымалнетат тапталтын огытыл мо ?  октябрь
  революцийым вӱден кайыше кугу он еҥым тыяк муын пуэн
  отыл мо  моло ушан , кугу тунемше еҥымат шуко ямдылен
  луктынат огыл мо ?
 кызыт Юл воктен илыше татар , марий , чуваш , моло тыгыде
  калыкымат , эр кечыла кынелын , наука волгыдет дене
  волгалтарен шогет , у тӧр корнышко ӱжат , социализм
  илышым лишемдет .  революций деч ожнак Толстойым ,
  Лобачевскийым , кугу Лениным туныктен луктын кертынат
  гын , ончыкыжо эрык илышеш шемер наука почеш туддечат
  шукырак луктат дыр ?  ала тыйын ӱмбакет ӱшанен ончышо
  Юл воктенысе тыгыде калык кокла гычат тыгай кугу лӱман
  еҥ-влак лектыт , у илышым ышташ полшат .
 2
 проломный кугу уремыште калык куткыла шолеш .  урем
  мучко ончалат - кок могырышто 3 - 4 пачашан кугу кӱ
  пӧрт радам , кече волгыдеш йылгыжше тӧрза , омса янда
  , йырваш рушла , татарла тӱрлӧ чия дене возгалыме ,
  адак вужге лӱшкышӧ тӱрлӧ вургеман калык шинчалан шыри-вури
  веле койыт .  кӱртньӧ йӱкын мурен эртыше трамвай ,
  урем кӱ пелен кыралтше имне таган , орва тогым , коклан
  магырал колтен кудалше автомобиль , мотоцикл , газетым
  , моло шара-вура сатум ужалышын кычкыркалымышт , тыглай
  кутыркален кайыше калык йӱк ола уремым темен .
 тӱрлӧ калык , тӱрлӧ вургем , тӱрлӧ тӱс .  оласе калык
  - пӧръеҥ , ӱдырамаш , рвезе , шоҥго .  теве кӱжгырак
  капкылан пӧръеҥ , мочол чаплын чиен , йылгыжше тоям
  тоялен , эркын ошкылеш ; тудын почеш портфелян кок
  рвезе еҥ , вуйым кумык гына чыкен , писын ошкылыт ;
  ваштарешышт ныл-вич самырык пӧръеҥ ден ӱдырамаш , южышт
  , кидеш книгам кучен , ала-мом пешак ӱчашен каят ,
  а тӧвӧ кок йошкарармеец ала-молан шыргыж воштылеш ,
  умбалне адак ӱдырамаш , адак пӧръеҥ ...  мучашдыме
  .  коклан уремыште ялысе калыкат коеш :  руш , татар
  , марий , чуваш ...
 тӱрлӧ калык - тӱрлӧ йылме : ойлат , воштылыт , сӧйлат
  ...  шого-ян , лудшо родем ...  айда теве , кидеш книгам
  кучен , ала-мом эркын мутланен ошкылшо кок рвезе ӱдырамашын
  мутыштым колышт ончена .  молан манат гын , ойлымаштышт
  марий шомак шоктыш .  тыгак вет , ӧрдыж верыште шке
  шочмо йылметым колатат , оҥай чучеш .  ойлышо деке
  миен ,  " э-э , те марий улыда мо ?  мыят вет ... поро
  кече ! "  манын пелештымет шуэш .
 - ик теле эртыш .  тунемаш пешак неле лиеш манын ӧрынам
  ыле .  йӧра ынде кеч корныш вочмо гай чучеш , - манеш
  кугырак йытыра кап-кылан ӱдырамаш .
 - тыгак шол .  мыланна , шеҥгелан кодшо ӱдырамашлан
  , тунемаш каньылак огыл .  жапше годым , изина годым
  , тунемаш эрык лийын огыл , - манеш изирак капанже .
 - туге улде мо ...  ме тый денет , Веруш , мочол пырля
  илена гынат , тый мыйын ожнысо илышемым пеш сайынак
  от шинче .  шкежат тымартен илышем нерген еҥлан ойлашат
  вожылам веле ыле .
 - молан вожылынат ?  илышыштет осал паша лийын мо ?
 - уке , осалже - чылт осаллан шотлашак ок лий , Мо-гынат
  , шуко йӱштӧ-шокшо ужалтын , ойлаш гын , чыла еҥ огешат
  инане .
 - таче яра жапна уло .  але тышечын вокзалышке мо-вала
  тора .  от ӧрканегын , ойло , - манын , Веруш лӱманже
  йолташыж дечын йодеш .
 - ожно мыланем тыге Озаҥышке толын тунемаш тӱҥалме омешемат
  кончен огыл .  ачам-авам , ик шырым илыше кресаньык
  , изием годым ала молан поснак мыйым сай ончен улыт
  .  ачам шкеже пычкемыш , тунемше огыл гынат , шочшыжым
  туныкташак толашен .  изам  " двухклассный "  манме
  школым тунем пытарен .  революций деч вара сар гыч
  пӧртыл толмекыже , эре калык пашам ышта .  тений адак
  Советыш сайлен улыт .  шольым кызыт Чарлаште тунемеш
  .  мыйымат ачам чылт туныктыдеак коден огыл : 9 ияшем
  годым лишыл школыш куржталаш тӱҥальым .  тудо гыч сайынак
  тунемын омыл гынат , кум ий алас-вулас тунем толашышым
  .  умбаке тунемаш тунам шоналтынат огыл .   " ӱдыръеҥлан
  тиде тунеммат пеш сита , тӱр тӱрлаш , кид пашалан тунемже
  .  покыр лият гын , молан йӧра "  , - манын , авам
  тунеммем чарыш .  тылеч вара ялыште моло ӱдыр-влак
  дене пырля , нимо ойгым шинчыде , 16 ияш мартен кушкым
  .  ты жапыштак пӧръеҥ шинчашке возаш тӱҥальым .  умбакыже
  Веруш , шкат шижат , ӱдыр чонлан келшыше качымарий
  вашке лектеш .  мыят ик ушан мотор марийым уло чон
  дене йӧратышым .  тудын салтаклан кайымешкыже , ик
  идалык наре пеш сай илышна .  вара тудым герман сарыш
  наҥгайышт , мыйже пеш кугу орлыкышко возым .
 - сарыш каен да сусырген толын , я колен дыр ?
 - колымыжо коленак огыл .  ончычшым колымо уверат толын
  ыле .  вара , шуко жап лиймеке , Германий гыч вес увер
  толын - тудо пленыш логалын улмаш .
 - кызытше кушто ?
 - лачшым ом шинче .  мо-гынат , плен гыч пӧртылын ,
  ялыште илаш тӱҥалын огыл ...
 - мутетым лугыч ыштышым , умбакыже ойло , Марина .
 шижат , лудшо йолташем , Марина улмаш .  умбакыже меат
  тудын илышыжым сайын шинчена , садлан ойлымыжым огына
  колышт .  Марина вестӱсемын , вашталтын .  сайын тӱслен
  ончыде , тудым паленат от керт .  ожно тичмаш тылзе
  гай йыргешке чурийже мовала шуйнен .  саҥгаштыже шыман
  вочшо куптыр илышыште шуко орлыкым ужмыжым раш ончыкта
  .  йытыра кап-кылже дене шинча ончалтышыже гына пырчат
  вашталтын огытыл - тоштыж гаяк .  шке тошто могыржымат
  пытарен огыл , ӱмбач онченат , 23 - 24 ий деч коч нигузеат
  пуаш ок лий .  шукыжым вес вургем вашталтен дыр ?
 Овдакин ойлымыж семынак Ведат дечын ойырлымо деч вара
  Марина вес корнышко возо .  ожно изиш тунеммыжат арам
  ыш лий .  шке кумылжылан , поро еҥ полшымылан кӧра
  шинчымашымат шарыш , общественный пашамат ыштыш , Озаҥ
  олашкат тунемаш миен шу .  тыгак алал кумыл дене пеҥгыде
  ой лиеш гын , айдеме кеч-кунамат шке шонымашкыже шуын
  кертеш .  илышыштыже йӱд-кече , ӧрканыде , у корным
  кычалше еҥлан кугу чап !  корныш лекме шагатше поро
  шагат лийже , у корныжо чевер порсын тасма гай тӧр
  лийже !
 3
 московский поезд , кугу ожо гай мӱгырен , Озаҥ вокзал
  деке кож толын шогале .  чыҥгыр-чыҥгыр темын толшо
  вагонла гыч калык шокшо кечын омарта гыч модаш лекше
  мӱкш гай шурген лектеш .  шукышт кидешышт , вачешышт
  тӱрлӧ сондыкым , мешакым нумал лектыт .  ӱдырамаш-влак
  шукыжо изи йочаштым нумалын , вӱден улыт .  ваш-ваш
  кычкыркалат , ойлат , воштылыт .
 калык коклаште ик шырым оласе вургемым чийыше изи ошалге
  ӧрышан рвезе еҥ , воштыр сондыкым нумалын , вокзал
  пӧртыш толын , йырваш ончыштеш .  вокзал гыч олашке лектын
  кайышаш годымжо , тышке толын лекше Марина ден йолташыжым
  ужешат , чурк лийын , ӧрын шогалеш .  шке шинчажлан
  инаныде , керылт онча .  Маринат шинча ончалтышыжым
  шижын , тудын велыш савырна - шинчашт вашлийыт .  Маринан
  шӱргывылышыже ошемеш , йошкарга , могыржылан йӱштын-шокшын
  чучеш .
 - тый кӧ ! . .  Мань ...  Марина отыл ?  - манешат ,
  саде рвезе еҥын кидше гыч воштыр сондык кроп мучышталт
  возеш .
 - мый ...  Сергей !  - кычкыралешат , Марина рвезе пӧръеҥын
  кидшым миен куча , шинчаже йыл-йыл коеш .  ик жап нимомат
  пелештен огыт керт ...
 чынжымак , шым ий годсек ваш ужын-колде , тыгай илыш
  гоч илен лекше еҥ-влакын чоныштлан кузе чучмым содорышто
  нимогай йылме денат каласен от керт ...

 138 кокымшо книга
 тоштым шарнымаш
 1
 ола покшелне ик тыныс урем роштке шуйнен возын .  уремын
  ик мучашыже ола тӱрышкӧ миен лектеш , весыже олан эн
  центральный плоадьышкыже шеҥын пура .  тиде уремын
  шке тӱсшӧ , посна койышыжо уло , тудо ожнысек шке илышыж
  дене ила .  урем чылт изиак огыл гынат , тыште йӱк-йӱан
  , лӱшкымаш пеш виян огеш чуч .  кугу уремла гыч пикшла
  чымалт лекше автомобилят , йоҥгырге-йоҥгырге мӱгырен
  кудалше трамваят тыште поснак эркынрак каят .  южгунам
  урем аҥыште шогышо милиционер нерен колта гын , кудалше
  трамвай гыч тӧрштен волышымат , але вагоным куржын
  поктен шуын кӱзен шичшымат ужаш лиеш .  тыште эртен
  коштшо шофер ден вагон вӱдышӧ-влакышт  " айда йӧра
  , кайыкшылан кӧра мурыжо , уремжылан кӧра койышыжо
  "  манын шонышо гай чучыт .  вара тӱшка калык дене
  лӱшкышӧ кугу уремыш лектат гын , эскере веле - урем
  гоч вончашат от тошт .  оҥай чучеш : айдеме имне олмеш
  парым , электричествым кычкен шинчын гынат , тыгай
  олаште койышланен кудал колтымо ямшык койыш чылтак
  пытен ок керт ала-мо .  урем мучко посна чапле кӱ суртым
  шагал ужат ; пеш шуэн гына кум пачашан пӧрт верештеш
  , шукыжо ик-кок пачашан изирак кӱ пӧрт-влак уледат
  .  тышечын имне дене эртыше еҥ-влакынат , тротуар дене
  коштшо калыкынат шке ойыртем тӱсшӧ уло .  тыште утларакшым
  Марий кундем гыч да Вятке велым толшо ӱштыган тӱшкам
  ужаш лиеш .  чӱчкыдынак , шӱкшырак вургемым чиен ,
  ӱштыш солам чыкен , шкет-коктын я тӱшкан эртыше марий-влакым
  вашлият .  садлан Вятке велыш каяш улам кычалше еҥ
  эре тиде уремыш толеш - тыште нигунамат шканже улам
  муыде ок код .  молан манат гын , тыште кок постоялый
  двор уло .  иктыжым ожнысекак Вӱрзым руш кучыш , тудын
  кудывечыж гыч йӱд-кече  " землякше-влак "  огыт ойырло
  ыле .
 урем велыште ик пачашан акрет годсо лапка кӱ пӧрт лукын
  савырен ыштыме , пӧрт шеҥгелне лавыран кудывече , тушто имне
  шогалтыме леваш , имне курго оптымо изи амбар .  пӧртын
  ик пелыштыже ӱштыган илыме  " общий вер "  , туштак
  , оҥа кыдеж гоч , лавыран чайный .  вес пелыштыже лодак
  гай изи номер-влак .  тышке тыглай кресаньыкше шагал
  пура , утларакшым ялысе  " кооператор "  ден спекулянт-влак
  тиде номерлам айлат , южгунам гына , шулдырак пачерым
  кычалшыла , командировкыш толшо служышыжат тышан мален
  кая .  кечывалым тиде постоялый дворын , моло дене
  таҥастарымаште , посна кугу ойыртемжым ужаш огеш лий
  гын , кастене , йӱдым тудо шке семынже ила .  пелйӱд
  марте общийыштат , номерлаштат йӱк-йӱан лым ок лий
  , аракам йӱыт , мурат , туманлат .  чӱчкыдынак тышке
  тыгыде оласе спекулянт-влак , жулик-влак шара-вура
  сатум кондат , ужалкалат , олталат , оксам шолыштыт
  , орва гыч шӱльӧ мешакым , воз леведме сураным нумал
  каят .  постоялый двор кучышо нунын дене туманлышын
  , нуным поктышын коеш гынат , пале : тыште кид кидым
  мушкеш ,  " землякышт-влак "  Иван Семенычым веле огыл
  , ик тӱшка тыгыде жулик-влакымат пукшен-йӱктен ашнат .
 2
 кас .  постоялый двор кудывечыште шып , леваш йымалне
  шогышо имне-влак гына чарныде кукшо шудым йоҥыжат ,
  да южгунам , имньын вуй рӱзалтымыж годым , шӱй оҥгыржо
  калтиҥ-калтиҥ шокта .  а пӧртыштӧ йырваш йӱк-йӱан :
  теве общийыште ик тӱшка , пеш виян кычкыркален , карт
  дене модеш ; вес тӱшка , ик чал пондашан марий кугыза
  йыр погынен , тудын манеш-манешыжым колыштеш , коклан
  шу-уге воштыл колтат .  южыжо нар  ӱмбак шуҥгалтынат
  , мален кия , тудлан тыште кеч сӱаным ыште , садак
  помыжалтен от керт .  ик лукышто теве , нылытын-визытын
  погынен , Озаҥ аракам авызлен ончат .  пӧлем кӧргӧ
  тамак шикш дене , лавыра гай шыжалтше шакше мут дене
  , адак ала-могай шӱлалташ лийдыме неле ӱпш дене тич
  темын .  номерлаштат йырваш йӱк шергылтеш : теве ик
  вере ваш-ваш удитлен кутырымо кокла гыч шлоп да шлоп
  копа кырыме шокта .  тыште але торгайымаш пеш виян
  кая ; вес вере чарга йӱкан пӧръеҥ татар мурым мучашдыме
  йычмыжеш , теве ала-кушто ӱдырамаш пеш намысдымын воштылеш ...
 коридор мучаште улшо визымше номерыште гына пеш шып
  .  пӧлем покшелне карме амыртен пытарыме электричество
  лампе чӱчкенрак йӱлен кеча .  лампе йымалне улшо ӱстел
  воктене кок рвезе еҥ - пӧръеҥ ден ӱдырамаш - пеш шып
  мутланен шинчат .  кок велым ӱстел ӱмбак кынертен ,
  чӱчкыдынак ваш-ваш шыман ончалын , лым лийде мутланымышт
  гыч пале : нуно коктын пеш кужун уждымо лишыл еҥ улыт
  .  постоялый двор пӧртыштӧ лӱшкышӧ йӱк-йӱан пылышышкышт
  вуйгакак ок пуро , нуно тыште чыла тӱням монденыт .
   нунылан кызыт когыньышт деч моло нимат огеш кӱл .
   теве ӱдырамашыже пеш кутыра , пӧръеҥже , чарныде ,
  йолташыжын чурийышкыже туран ончен , пеш колыштеш .
 -  ... тыге , шыже лавыран корнышто пий гай ярнен , кас
  велеш мӧҥгӧ пӧртыльым .  капкам почын пурымем годымак
  ала-мо чонемлан вурк чучо .  пӧртыш пурен шогальым
  - пычкемыш , нимат огеш кой .  кийыме верышкыже содор
  керылтым ...  саҥгажым ниялтышым - ий гай йӱштӧ .
  тиде годым ава лийшем  " эргыч колыш "  манеш ...
   " Йывуш эргым "  манын магыралтышымат , тушанак йӧралтым
  ...  кушкен киенам , ом шарне .   - ойлышо ӱдырамашын
  вуйжо пӱгырныш , нерже воктен шер пырче гай шинчавӱдшӧ
  , йоген волен , ӱстембак чӱчалте .
 пӧръеҥжат чытен ыш керт , кынел шогале да , йолташыж деч пелке лийын
  , кӱсенже гыч папиросым содор луктын пижыктышат , кум-ныл
  гана пӧлем йыр коштын савырныш .  вара  " эх , орлыкан
  ӱдырамаш "  манын , кугун шӱлалтен , йолташыжын вачышкыже
  кидшым шыман пыштыш .
 изиш шып лиймеке , ӱдырамашыже адак ойлаш тӱҥале :
 - чынак , тудо жап шукертак эртен гынат , йӧршынжӧ нигузеат
  монден ом керт , мыйын ӱмырыштем тылеч неле пагыт лийынат
  огыл дыр .  те , пӧръеҥ-влак , ты шотышто мемнам умылен
  ода керт .  вет парня гай ик изи шочшет ...  калык
  деч лӱдын , вожылын , тудым шке шӱмет йымалне нумал
  коштат , мучашдыме орландарен , шуко вӱрым йоктарен
  , тудо тый дечет шочеш , шуко йӱд ометым коден , изин-кугун
  ончет ...  вара тудо тыге йӧратыме шӱмет деч ойырлыжо
  ...  адак , ситартышлан , тунам мыйын илышемже могай
  ыле : нигӧ лишыл еҥем лийын огыл , нигӧлан шке ойган
  чонем почын ойлаш .  мый шкежат колем , шонышым да
  ала-кузе адак илаш кодым ...   - ойлышын мутшо адак
  кӱрылтӧ , тоштым шарнен , пушкыдо кумылжо тодылто ...
    - ну , йӧра , тудо жап ынде пӧртылдымашын эртен ,
  - изиш лиймеке ӱдырамаш адак ойлаш тӱҥале .   - ынде
  умбакыже колышт .  Йывушемын колымыжо мыланем пеш кугу
  орлыкым кондыш гынат , вес шот дене у корныш лекташ
  корно почылто .   " мом тиде йӧратыдыме ешыште илем
  , йӧсӧ годым чонем паремдаш изи эргымат ынде уке ,
  лучо ойырлем да каем , умбакыже кеч-мо лийже "  манын
  шонаш тӱҥальым .  икана , вичкыж лум вочмеке , ачамыт
  дек унала мийышымат , чыла шонымем шортын-шортын ойлышым .
   ачам , моло годым тошто койышан еҥ , ты ганалан мыйын
  оемлан тореш ыш лий .   " тыге , очыни , ӱдырем , еҥ
  ойла манынат , мом ыштет , илашет тунарак йӧсӧ гын
  , лучо ойырло веле .  чынжымак , ала тугай ешыште от
  лий гын , эргычат ила ыле "  , - мане тудо .
 " туге улде мо , - манеш авамжат , - толжо айда , толжак
  .  тений , ужат , законжат йӧратыдыме марий дене ӧкымеш
  илаш ок кӱштӧ ...  шке шочшем шке дечем нигунамат ок
  уто , уна , Пӧтыремат олаште ила .  Вачинат кеҥежлан
  веле толеш .  Манюшем лиеш гын , шӱмемлан тунарак ок
  чуч , адак кид-йол кандарашат шуко полша .  айда ,
  ачаже , шкак , пырля каен , ойырен тол "  , - манын
  ойла кеч-кунамат шочшылан шӱман авамжат .
 эрлашыжым эрдене ачам дене коктын Купъялыш кудална .
   Ведат ачам дене пырля мийымылан изиш ӧрмӧ гай койо
  гынат , мемнам пеш сай кумыл дене вашлие .  эсогыл
  , моло годым эре вӱд шӱмын койшо , Савлий куват путырак
  шыман коеш : содор чайым шындыш , ӱстембаке иктым-весым
  погаш тӱҥале , шке шолтымо аракамат ик кленчам луктын
  шындыш .
 - йӧра кеч шешкым тольо ...  ала-мо шукырак шога да
  ӧрынам веле , эре вучем , чыла йӱд омемат ок тол .
   мо шке еш шке ешак шол , шонет , чаманет ...  Кори
  туларемжымат ала-могай юмыжо конден .  пе-еш йӧра .
   шукертсек ужмем шуын , шке миен кошташ мыйын ынде
  , шонго еҥын , ӱнар ок шуто ...  уна , тулар , ужгатым
  луштаре , теве тышке , ӱстел коклаш , портыш ӱмбак
  , шич , - тыге ӱэдаш тӱҥале ялгенче кува .
 ончем , ачам нигузе кояшат , нимом пелешташат ӧрын .
   шке шонен толмо пашажланат ӧкынышын койо .  мыят шым
  чыте , шыдем чот лекте .
 - ожнырак тыге кояшет кӱлеш ыле , ынде вараш кодынат
  , - пелештен колтышым мый .
 - ай , мом ойлет , шешке , ожнысым мом пургедаш ...
   илет-илетат , еш коклаште ала-можат лиеш .  чылаж
  годым шоҥгын мутшым вуеш налаш ок лий вет ...
 - йӧра , тыгай мутым мыланем ит ойлышт , таче ачам шуко-шагал
  ондален кертат гын веле , а мый ныл ий коклаште шуко
  ужынам .  паша тыште огыл , а тетла тендан дене мутланышаш
  , ӱчашышаш уке .
 - мом ойлет , шешке ?
 - Марина , мо лийынат ?  - ӧрын пелештыш Ведатат .
 - нимат лийын омыл - ойырлен каяш толынам , ачамат тудланак
  конденам .  кушто кӱшыл клат сравочет , пу-ян !  мый
  шке погем поген лектам , - манам мый .
  - ынде керте койыш !  - кычкыралят , Савли кува , эрдыжым роп перен
  , олымбак волен шинче .  Ведатшат , нимом пелештен
  кертде , ик жап тӱҥшӧ гай шинчыш .  вара кынел шогалят
  , пеш йӧсын ойлаш тӱҥале .
 - Маню , вара кернак ойырлынет мо ?  ынде вара нигузеат
  тӧрлаташ ок лий мо ?  молан тыге ыштет ?  мый шкеже
  тыланет уто-ситым ыштен омылыс , мый тыйым эре йӧратенам ...
 - мый дечем утларакше оксам йӧратенат гынат , йӧра ...
   ситыш , тидын нерген ме тый денет шуко ойлен улына
  .  кондо сравочым !
 - а погетым ом пу гын ?  - кенета шыдешкыш Ведат .
   - ом пу гын , мом ыштет ?   - Маню ӱдырем , ала сӧраседа
  ыле ?  - пелешташ тӧча ачамат .
 - ачий , - кычкыральым мый , - шып лий !  мый кызыт
  нигӧмат ом колышт ...  айда пого нумалаш .  а , тый
  , Ведат , погем от пу гын , вара паша келгышке кая
  .  шинчен лий , мый ынде тошто Маринат омыл - нигӧнат
  кулжо ом лий !
 Ведатат шуко-шагал чыгынешталят , сравочым луктын пуыш
  .  почешемак Савли кува кӱшыл клатыш кӱзыш да уло осал
  койышыжым уэш ончыктыш .  тӱрлӧ семын каргыш , пытарыш
  , кӱчыш .
 терыш пурен шинчын , капка гыч лектын кудалмына годым
  Савли кува адакат лым лийде карга :
 - кайыже , Ведат , кайыже , ойырлыжо !  тыгай пӱтыремпоч
  дене порым ужат мо ?  кайыме корнешыже унчыли шуҥгалтше
  !
 - ну , Марина , ынде мый дечем утлышым , шонет вет ...
   чыте але , иктаж гана вашлийына .  тунам вара мыланем
  ит ӧпкеле .
 тыгай мут дене Ведат ден аваже мемнам ужатышт .
 - оҥай , кузе тидым умылаш ?  Ведатше чынжымак тыйым
  йӧрата улмаш ала-мо ?
 - кӧ шинча , шке семынже ала йӧратат улмаш дыр .  мо-гынат
  , тыге Ведат деч ойырлышым .  тылеч варажым илышем
  чылт вес корныш возо : ик неле омытам шӱем гыч кудашмем
  гай чучо .  первыйракше , сурт коклаште пашам ыштен
  , авамлан полышкаленам , южгунам ачам олмеш чодырашкат
  кудалам ыле .  вет Пӧтыр изай , Йошкар Армий гыч толмекыже
  , мӧҥгыштӧ илен огыл , вик олашке паша ышташ шогалын .
 тиде годым ял у илыш дене илаш тӱҥале : тӱжвак але пеш
  кугунак ок кой гынат , кӧргыштыжӧ шолшо под гай шолеш
  .  кушкын шогышо ӱдыр-рвезе-влак шукышт тунемаш пурышт
  .  нигунам книгам кучыдымо кугыракышт грамотылан тунемыт
  .  южыштын ватышт я марийышт вурсат , каргашат , а
  нуно , тунемшышт-влак , кас еда , изи йоча гай книгам
  , тетрадьым налын , лектын куржыт .  уна , мемнан Сапан
  кугызам шинчет , тудо ынде кудло ийымат вончен дыр
  , а лудаш-возаш тунеме вет .  шинчаже лишычын ок уж
  , да газетым тора гыч , кид мучашке шуен , веле лудын
  шинча .  шужымо ий деч вара калык мланде пашалан ,
  озанлыклан чот пиже .  южо яллаже , кум пасум кудалтен
  , куд пасушко куснышт , клеверым ӱдаш тӱҥальыч .  тидын
  дене пырляк нэп кӱшеш ялысе кулак-влак уэш вуйыштым
  нӧлташ тыршат .  кӱшыл мучаш Васлий Ондри уэш кевытым
  почын шындыш , Овром Метри тоштыж гаяк имне дене торгая
  .  теве тый ялыштак илаш тӱҥалат гын , нунын дене чот
  кучедалаш пижде от керт .  тидым шинчен лий ...
 - Васлий Ондри , манат ...  тудо Купъял Ведатын родыжо
  вет ?
 - э-э ...  но тый тушто шкетын от лий .  тумерыште ӱмажсек
  комсомол ячейкым почмо , Сапан кугызан Миклайже пеш
  пеҥгыде рвезе , тудлан ӱшанаш лиеш .  адак кеҥежым
  Пӧтр изамат мия .  тудо службешак 1918 ийыште партийышке
  пурен .
 - а тыйже кеҥежлан от мий мо ?
 - мием да , мый кунарак кугун полшен кертам ...
 - вара тышке тунемашыже кузе верештыч ?
 - илыш тыге кугун тарваныме годым кузе ӧрдыжеш кодат
  .  Ведат деч ойырлен толмеке , шошымак мыйым ӱдырамаш
  погынымаште делегаткылан сайлышт .  ӱдырамаш коклаште
  пашам шуко ыштышым .  кызытат ӱдырамаш-влак мыйым монден
  огытыл дыр , теве ялыш миет гын , шкак колат .  кодшо
  кеҥежым , отпуск годым , Пӧтр изай мӧҥгӧ толят , икана
  тыге ойла :
 - Манюш , тыге общественный пашашке пижмет тудо пеш
  сай , а умбакыже шкежат тунемаш тӱҥалат гын , утларак
  сай ыле .
 - мыйын вет тунеммемже кугун огыл , кушко пурен кертам
  ?  - мыйже манам .
 - э-эй , пеҥгыде шонымаш гына лийже , ынде тунемаш пураш
  мыланна йыр корно почылтын , - манеш изам .   - шыжымлан
  рабфакыш .  Озаҥ кугырак ола , тушко каяшет возеш ,
  тушто утларак развитийым налын кертат .
 - ай , мый кузе тушко каем , ала пуренжат ом керт ,
  мыйын шинчымашем шагалыс .
 - шыже мартен , шӱжарем , жап шуко уло , яра кокла гыч
  ямдылалташ тӱҥалат ; шольыч теве полша .
 тылеч вара яра кечын да кастене , пашам пытарымеке ,
  тунемаш тӱҥальым .  утларакше математика да руш йылме
  дене ямдылалташ вереште .  а шыжымже тышке изам шкак
  конден кодыш .
 3
 йӱд шуко лийын , олаште трамваят коштмым чарнен .  садлан
  кугу уремыштат йӱк-йӱан кечывалымсе гай ок лӱшкӧ .
   коклан гына вараш кодшо извозщик урем кӱэш имне таганым
  мурыктен кудалеш , адак тротуар дене эртен кайыше еҥ-влак
  шуэракын коедат .  кок еҥ , кид пӱян гыч ваш кучен
  , пеш писын ошкылыт .  тиде Сергей Маринам илыме верышкыже
  ужата .  чернышевский уремыш кӱзен , кум пачашан кугу
  пӧрт деке шумекышт , Марина Сергейлан ойла :
 - теве ме тыште илена ...  ну , чеверын !
 - чеверын , - манешат , Сергей Маринан кидшым чот кормыжта
  , - чеверын , Манюш ...  кушкен ?
 Маринажат шке кидшым Сергейын копаж гыч вашке мучыштарымыже
  ок шу ...  шӱмыштыжӧ ала-мо йӧсын чучын колтыш , но
  Марина тидым ыш палыкте .
 - чеверын ...  кеҥеж марте .  жапет лиеш гын , возо
  , - манын пелештышат , кӱрылтмӧ гай ойырлен , пычкемыш
  омсаш йомо ...
 - ай , ай , Кугергина , как поздно ?  весну , знать
  , почуяла , а ?  рано , рано , - манеш омса воктене
  газетым лудын шинчыше сур пондашан швейцар кугыза .
   шкеже , чоян койын , вуйжым рӱзалта .
 - да , да , весну ...  весну , дедушка !  первый раз
  в жизни почувствовала весну , - манешат , Марина тошкалтыш
  дене кӱшкӧ шулдыран гай чымалтеш .

 139 мӧҥгӧ
 1
 шинчам йымыктен волгалтше луман пасу гочын пытартыш
  теле корно шыҥшале поч гай кадыргылеш .  корно волак
  кок могырышто тер таван дене эре йыгалтше лум янда
  гай ияҥын да кечыйол семын йӱла .  южо вере , олык
  лапыште я шуҥгалтыш лаке пундаште , ужар тӱсан шошо
  вӱдат лектын .  а корно але сай : имне йол волалташ
  тӱҥалын огыл .  теве тудо кугу татар ялышке кадыргыл
  миен пура .  тушеч лектын , адак ял вес могыр тайыл
  дене кӱза да мӱндырнӧ канде тасма гай койшо кугу чодыраш
  лупшалтеш ...
 корно , корно ! . .  молан тый кеч-кунамат каласен моштыдымо
  кугу шижмашым шӱмыштем тарватет ?  молан тый мучашдыме
  порсын ярымет дене мыйым чарныде ончыко шупшат ?  ончыко
  , эре ончыко !  теве тушко , акрет годсо мурыжым эксыде
  мурен шогышо пӱнчер чодырашке .  чодыраште тып-тымык
  , пеш ласка гынат , тышке шуын , мыйын шерем садак
  ок тем .  тый адакат мыйым ончыко ӱжат .  теве тушко
  , чодыра кокла гыч кояш тӱҥалше , ший терке гай волгалт
  шинчыше кумда пасушко , умбаке , нигунам уждымо чапле
  элышке !  эх , корно !  сеҥаш лийдыме виян куатет дене
  мыйым эре шупш !  шупш тый мыйым ӱмырем мучко ончыко
  ! . .  илыш деч темдыме шӱмемлан кечын у элым , чапле
  сӱретым тый поч ! . .
 пӱнчер чодыраште кугорно дене ик терешке кудалеш .
  корно яклакалан кӧра сур алаша йожгемышын йорта .
  лажиҥга терыште , шеҥгек пидме шудо мешак воктек тупын
  эҥертен , кок еҥ шинча .  иктыже - ямшик , шем азямым
  чийыше , йыжве-яжве шуэрак йошкар пондашан марий .
   коклан имньыжым покталта да тошто годсо кужу мурым
  муралта :
 элнет чодырат , кугу-у чодыра-а-ат -
 кечат-пелат йорташ сита-а-а .
 Озаҥ корнет , кужу корне-э-эт -
 лумжат-йӱржат шуко вита ...
 вара адак муро семжым мут деч посна моткоч кужун шуя :
 эх-э-эх , хе-хе-э-э ,
 ай-яй , йо-ой-йой ...
 тыныс чодыра ямщикын мурыжым пеш мӱндыркӧ шергылтара
  , вара , шуко лиймеке , ала-кушеч ты йӱкым чылт вестӱрлемден
  савырен конда :  " ой-йой-йо-о-о ... "   тунам пич
  чодыраш ала-кузе шылын кодшо марийын ойган муро йӱкшӧ
  ваштареш шоктымо гай чучеш .
 весыже - рвезе еҥ , кугу шӱшан тулупыш пӱтыралт шинчынат
  , ала ямщикын мурыжым колыштеш , ала ораж дене шонен
  кая , палашат ок лий .  корнышто вет кеч-кунамат шуко
  шонымаш лектеш да шоналтал каяшыжат пеш сае : чодыра
  тыныс , юж яндар , нигӧ тыланет ок мешае , тер йӱкшӧ
  шонымашетым утыр веле тарвата .  тер йымалне яклака
  корно йогын вӱдла шеҥгек чымалтеш , а вуйышто шонымаш
  чарныде йога ...  корно воктен акрет годсо пӱнчӧ-влак
  кугун шоналтен колтышо айдеме гай шып шоген кодыт ,
  уш-акылыште ожно лийше илыш сӱрет-влак тыгак каен эртат
  .  корнышто чыла лектеш , уло илышет шинча ончылнет
  радам дене эрта .  илышыште лийше экшыкет , кенета
  толын , шӱметым чывышта , а сай койышет , пашаште шарналтын
  , кумылетым нӧлталеш .  эртышым веле огыл , ончык кайышашымат
  вуй чарныде кычалеш : илыш нерген , кучен ыштышаш паша
  нерген чапле деч чапле тӱрлӧ планым ышта .  айдеме
  вет тугай - мо уло дене нигунамат тудын шерже ок тем
  .  тудо эре ончык онча , чарныде ончылно сайым вуча
  .  лач тыштак шкаланже илышын оҥайжым муэш .
 2
 - туге манат , Сергей родо , рвезе кап-кыл дене шуко
  ужаш верештын ?  - кенета кужу мурыжым кӱрлын , йолташыж
  велыш савырнен , ямщик йодеш .
 - а-а ?
 - туге гын , тыланет рвезынек шуко йӱштӧ-шокшым ужаш
  верештын , манат ?
 - э-э , верештын , Лаври чӱчӱ , шуко верештын .
 - тиде уто-сите огыл .   " кийыше кӱ мокаҥеш , коштшо
  кӱ ягылга "  маныт .  ужын коштшо еҥым мый пеш пагалем
  .  тудым коҥга ӱмбал пырыс дене таҥастараш ок лий .
 - кызытсе пагытыште чылт ужын коштдымо шагал вет .
  мыйын гаемже шуко уло .
 - саман тугай , Сергей родо , саман туга-ай .  мый теве
  кугырак-влак дечат шуко колынам , шкет орам дене шоненам
  : илыш эре тыгак иктӧр тыныс эҥер гай йоген шоген огыл
  .  тӱняште эре вашталтыш лиеш ...  илыш йыжыҥан .
  меат кызыт тыгай йыжыҥ саманыште илена ала-мо .
 - чыным ойлет , Лаври чӱчӱ .  тыге илыш вашталтме йыжыҥым
  ме революций манына .  вара тыйын оетлан тудым гына
  ешараш кӱлеш :  " йыжыҥ "  ден  " йыжыҥ "  гына икгай
  огыт лий .  чынжымак , ожнат калык тарванен , ожнат
  революций лийын , но тунам илышыште озаланен шогышо
  тӱшка веле вашталтын , а оза ден кул шот пытен огыл
  .  а мемнан революций тыгай тӧрсырым пытараш ыштыме
  .  тудын тӱҥ пашаже - пӱтынь илышым вестӱрлемден ,
  уэмден ыштымаште .
 - тидыжым мый але рашак ом умыло .  еҥ кокласе тӧрсырат
  чылтак пытыме гай огеш чуч .  теве , уна , ялыште адак
  тошто гаяк поян-влак атыланаш тӱҥальыч .
 - тидат чын .  ме кызыт нэп жапыште илена .  тиде пагытым
  нигузе кораҥ каяш ок лий : тиддеч посна кужун сар шогымо
  дене шолдыргышо озанлыкнам кенета нӧлтал колташ огеш
  лий , моло йӧн уке .
 - а кузе шонет тый : тиде - тошто илышышке пӧртылмӧ
  ок лий гын ?
 - уке шол , Лаври чӱчӱ , тиде , чакналтен , у корныш
  чымалташ ямдылалтме веле ...  тиде шотым але кызыт
  шукыштак огыт умыло .
 - ну , тидыжым мыят але сайын умылен ом керт , а тыге
  гын , вет ончыко шуко але вашталтыш лийшаш .
 - лийшаш , кугу вашталтыш лийшаш .  теве ялысе илышым
  налаш гын , тушто але сайынжак пашалан пижмат огыл
  , манеш лиеш .  кызыт ямдылалтме пагыт веле кая .
  ончылнына кугу паша , шуко кучедалмаш лийшашлык .
  теве тый ялысе кулак-влак нерген ойлышыч , нуно , очыни
  , мемнан корно гыч сай кумыл дене огыт кораҥ , а ,
  нуным кораҥдыде , шемер кресаньык йорлылык гычат ок
  утло , у илышымат ыштен ок керт .
 - тугай-могай , манат , а мый ынде  " илыш ик тӱрлӧ
  корныш ойыртемын возаш тӱҥалеш "  шонем ыле .  да-а
  ...  илена гын , ужына ынде .   - тыге манят , ямщик
  кугыза ик жаплан шыпланыш да кӱсен гыч чылымжым луктын
  пижыктыш .  шкеже ала-мом шоналтышын коеш .  вара тамак
  шикш дене пырля вуеш пӱтырнышӧ шонымашымат кидше дене
  ӧрдыжкӧ покталтышат , адак Сергей велыш савырнен пелешта
  :  - тыйын ужмет-колмет шуко уло .  от ӧркане гын ,
  ала мутланен каена ыле .  тыгеже корно кужун ок чуч
  .  ужат , кок сарыштат коштынам , манат , вес кугыжанышкат
  шуынат .  мый шкеже , Озаҥ деч умбакыже шуалтын огыл
  гынат , еҥын ойлымыжым колышташ пеш йӧратем .
 Сергеят шудо мешак воктен сайын тӧрланен шинчат , ойлаш
  тӱҥале :
 - мый , Лаври чӱчӱ , ожнысо илышем нерген тыланег кугун
  ом ойло , тый шкат ялысе илышым пеш сайын шинчет .
   йорло илышеш шочын-кушкынам , изинек авам деч тулыкеш
  кодынам - орлык шуко логалын .  тынемаш тӧчышым - мучко
  шукташ ыш лий , ялыштак илен эртараш вереште .
 Герман сар жап .  рвезе калыкым оранек салтакыш наҥгаен
  пытарышт ; тушечынже сусырген толыт , я йӧршешак вуйыштым
  йомдарат .  мыйын Йыван изамат тыгак 1914 ийыштак кайыш
  да йомо .  варажым мыланемат черет шуо .  латиндеш
  ияш нӧргӧ рвезым службыш нальыч , кум тылзе Пермь олаште
  туныктыштат - вик фронтыш , Польшыш .  рвезе ораде
  : нимом умылымо шот уке .  ик могырым , ала-мо лӱдмӧ
  гаяк чучеш ; вес могырым , оҥай , чыла ужмо шуэш .
 тиде годым кугыжам лукмо увер шоктыш .   " сар ынде
  вашке чарна "  маныт , а мемнам садак фронтыш наҥгаят
  .  Луцк олашке поезд дене миен лекна .   " фронтыш
  тора огыл , кудло меҥге веле лиеш "  , - шокта салтак-влак
  коклаште .  поезд гыч волышнат , колам : ала-кушто
  , мӱндырнӧ , кӱдырчӧ йӱк шокта , а пыл гын , лапчыкат
  уке .   " артиллерий , лӱйылтыт ... "  - шокта адак
  йырем .  арня наре Луцкышто шогышнат , эскерем : ала-мо
  офицер-влак мыланна пеш шыма лияш тӱҥальыч .  кугыжам
  лукмо деч вара ик жаплан лывыжген кайыштат , варажым
  садакшак нимолан огыт шотло ыле .  кызыт гын адак сайын
  кояш тӧчат , утыжым огыт вурседыл .
 " мо тиде тыгай ? "  - йодына ме шинчышырак йолташна-влак
  деч .
 " ода шиж мо , ужат , почыштым ишаш тӱҥальыч .  нуно
  шке салтакышт деч немыч дечат утларак лӱдытыс "  ,
  - маныт .
 эскерена , кочкыш-йӱышат изиш саемаш тӱҥале .   " айда
  чотрак кочса "  , - маныт , фронт илышым шинчышышт
  .   - уна , шӱшкылшаш сӧсна гай пукшынешт ...  моланже
  пале - пушкылан шылым ямдылат "  .  тыгай мутым колатат
  , могырлан шыр чучеш да адак эрта , тӱшкаште кеч-могай
  йӧсат каньыле .
 ик кечын эрдене смотр лие .  сукарам , консервым пуышт
  .   " кызыт тидым кочман огыл "  , - маныт .   " ну
  , братва , таче йӱдым мемнам прогулкыш наҥгайынешт
  , ямде лийза , - манеш мемнан взводысо ик мыскараче
  салтак .   - прогулкыш , да вет немка дене .  обязательно
  мотор немка дене ...  ха-ха-ха ! . . "
 чынжымак , кастене , пычкемышалт шумеке , боевой снаряженье
  дене фронт велыш тарванышна .  шошо , май тылзе .
  йӱд кужу огыл .  йӱдвошт ошкылына , кечывалым чодыраште
  , садерыште , шылын киена .  кастене адак ончыко .
   фронт велыште орудий йӱк мӱгыра .  йӱдым ракета-влак
   " юмын сар "  гай волгалт-волгалт колтат , прожектор
  пычкемышым тул кердыж дене пӱчкеш .  шучко .  салтак-влак
  пеш серьезнын койыт , ваш-ваш утыр лишемыт , пагалат .
 икана кечывал жаплан ала-кушто аэроплан йӱк шокташ тӱҥале
  .  ме кӱшкӧ ончыштына : кече ояр гынат , нимомат огына
  уж .  кенета лишнак орудий мӱгыраш тӱҥале :  " немыч
  , немыч ! . . "  - маныт .  кӱшнӧ , пыл коштмо тураште
  , ош кугу мече гай пыл комыляка койылалтыш .  икте
  ... весе ... кумшо ...  нине  " мече "  коклаште ош
  вараш гай аэроплан кече волгыдеш йылгыжалтыш да пеш
  писын фронт велыш чымалте .  тудын йыр ош комыляка-влак
  пӧрдыт : ончылно , шеҥгелне , ӧрдыжтӧ .  тиде зенитка
  дене немыч разведчикым кушкедыт , нигузе логалтен огыт
  керт .  тыге ме позицийыш миен лекна .
 икана йӱдым наступленийыш кайышна .  чодыра воктен пеш
  шып каяш тӧчена .  чодыражым чодыра манашат ок лий
  , шолем кырен кодымо уржа пасу гай коеш , шогышо пушеҥгыже
  шагал кодын , улыжынат лышташыже веле огыл , укшлажат
  шагал .
 верын-верын агун вынем гай снаряд кӱнчымӧ лаке верештеш
  .  фронт лишнак .  мемнан артиллерий чарныде лӱйылтеш
  , наступаяш ямдыла .  бу-у-у !  бб-у-у ! мӱгыралта
  , вара , ала-кушко мӱндыркӧ миен , а-а-аах , а-а-ах
  ! пудештеш .  ваштарешышт немыч снаряд-влак мландым
  савырен кудалтышаш гай лӱҥгыктен пудештылыт .  тудын
  коклаштак ончылно нулго оргаж пудештме гай пычал йӱк
  шокта , пулемет шелыштеш .  йӱк-йӱан мучашдыме : ваш-ваш
  ойлымымат колаш ок лий .  южышто шикшпурак тӱтан шога
  - шӱлашат неле .  эр волгыдо чылимули кояш тӱҥале .
   чодыранер пытышат , ме , корем дене кадыргылын , окоп
  радамыш миен лекна .  окоп шыгыр , лавыран , йол йымалне
  южо вере пулвуй даҥыт вӱд .  окопышто калык куткыла
  коеш .  мемнан полкым тышан ышт кодо , ход сообщений
  дене умбаке , ончыл линийыш , наҥгайышт .  тыште салтак-влак
  туддечат шуко , ваче ден ваче ваш логалын шогена .
   кенета вуй ӱмбалнак шрапнель пудеште , мемнан взводышто
  ик салтак колыш , кумыт сусыргыш , нуным санитар-влак
  шеҥгеке луктыч .
 - Сережа , - манеш шкенан отделенийысе лишыл йолташем
  , моло годым пеш мурызо украинец савчук , - ынде мо
  лиеш ?  тышан пытена вет ...
 мый тудым нигунам ожно уждымо гай тӱслен ончальымат
  , чылт ӧрым .  йолташемын чурийже кагаз лаштык гай
  ошемын , шинчаже гына ала-могай лӱдшӧ тул дене ӧрмалген
  йӱла .  тудат ала-молан мыйым ӧрын онча .  молым ончальым
  , молат чылт шотан айдеме гай огыт кой : икте тыгак
  ошемын , весе вӱр чӱчалтыш гай йошкарген , кумшо какарген
  да шинчаже йӱшӧ еҥын гай йылгыжеш .  отделений командирна
  да адак кок-кум салтак гына ласкаракын койыт , пале
  : нуно тыгайым первый гана веле огыт уж .  мыйын тунам
  кузе чучмым кызыт гын нигузе каласенат ом мошто .
  иктым гына шарнем : айдемын тунам шижмашыже нӱшкемеш
  , тоштым , тыглай илыш годсым , шонымо йӧршын пыта
  .  ик шонымаш гына вуйышто вӱрж гай пӧрдеш :  " кунам
  ынде , кунам гын ? "   неприятель снаряд толеш - лап
  лият , туртат ...  окоп гоч эртен каен , шеҥгелне пудештеш
  - салтак-влак южышт воштыл колтат .  иктажыже эше ӱмбачын
  шакше мут денат ужата :  " эх , бога мать ... пронесло
  ! "   сайын колыштат гын , мутыштыжо весе шокта :
  " эх , кодым вет , кызытеш чонан кодым "  .  салтакын
  воктеныжак йолташыже йӧралтеш , тудо содор гына ончалеш
  да тупынь савырна - колышым ужмыжо ок шу .  очыни ,
  илымыже шуэш айдемын , тыгай годым илымыжак моткоч
  шуэш .  чылт арам колышашыж гай чучеш .  да вет тунам
  арамак рвезе калык пытен .
 мый , Лаври чӱчӱ , варажым граждан сарыштат коштынам
  , туштат айдемын койышыжым эскеренам , сусыргышымат
  , колышымат шуко ужынам .  икте мыланем кызыт раш пале
  : айдеме шке пашажлан пеҥгыдын инана гын , молан верчын
  кучедалмыжым келгын умыла гын , тунам тудо чылт вес
  тӱрлӧ лиеш , колашат вес семын кола .  тунам тушман
  велыш колтымо пуляжат тыглай пуля гына огеш лий : кажне
  пуляж йыр шке кӧргӧ шыдыжым тул йып гай пӱтырен колта
  ; кажне атакыш лекмыж годым тушман ӱмбак янлыкым поктышо
  охотник гай керылтеш .  тыгай годым айдемын лӱдмашыжым
  шыдыже леведеш .  тыгай салтакан армийым сеҥаш ок лий
  .  мый тидым шкенан Йошкар Армийыште раш ужым .  а тунам
  , герман сар годым , лӱдмаш да  " арам пытем "  манын
  шонымаш чыла левед шоген .  моланже пале :  " пушкылык
  шыл "  , тылеч моло семын шоненжат ок мошто .   " да
  , Василь , - манам Савчук йолташемлан , - тышечын утлаш
  йӧсӧ , я сусыргет , я теве Фомин гай йӧршын ... "
  -  " а тый лӱдат ? "  - изи рвезе гай адак йолташем
  йодеш .
 мый нимом пелештен шым шукто -  " окоп гыч лекташ !
  ончыко ! "  команде шоктыш .  ме лишыл йолташ-влак
  дене ваш-ваш ончална - нигӧат ок лек ...  мом ышташ
  ?  шинчена - лекташ кӱлеш , лекде ок лий , но могыр
  окопеш вакш кӱ дене пызырыктыме гай пызырна , тарванаш
  путырак неле .  ончем , взводныйна тӧрштен лекте ,
  почешышт отделеный-влак .   " ну , братцы , вылезай
  ! "  - кычкырат .  моло салтак-влакат лектедаш тӱҥальыч
  , мыят почешышт .
 " Сережа , коктын пырлярак лийына "  , - пылышемлан
  шоктыш Савчукын йӱкшӧ .
 команда почеш куржына-куржынат , иктаж мӧдывуй гай чоҥга
  воктен оҥа гай лап пурен возына .  ожно тылыйте мемнам
  туныктымышт годым командир-влак вуйнам темден коштыт
  ыле , а кызыт гын вуй шке мланде воктен лакем пурышаш
  гай пызырна .  ӱмбачна пуля чарныде шӱшка : немыч пулемет
  дене кушкедеш , коклан шрапнель дене шолем гай йӱрыкта .
 салтак-влак карме гай велыт .  йӧнан верыш возын гына
  шуат , адак ончык куржаш команда .  кынелалтен , лап
  лийын куржшемла , ончык ончалам - нимат огеш кой ,
  тӱтан гане шога .  йӧнан чоҥгам муын , лап возын гына
  шуктышым , шеҥгелнем  " Сережа ! "  шоктыш .  савырнен
  ончальым - Савчук , кидше гыч винтовкым мучыштарен
  , изиш тайнышт шогышат , кумык керылте ...
 " Василь , Василь , тикай сюда !  оце добре место ...
   шо у тоби "  - кычкырем .  ала-мо кӧргыштем кӱрылтӧ
  - пуля , немыч , лӱдмаш чылт пытыш , айдемым йӧратыме
  ик жаплан чыла леведе .  содор йолташем дек нушкам
  :  " Василь , кынел ! "  манын , шокшыж гыч шупшыльым
  , ок тарване .  вуйжым нӧлталын , чурийышкыже ончальым
  ...  яндар шара шинчаже тугак ӧрын онча да ок тарване
  , ик торешан кылмен .  пеле каралтше умшаж гыч чевер
  вӱр шоҥешталтын лектеш , кум ончыл пӱйжӧ огеш кой .
   вийкыж тӱрвыжӧ какарген да вӱран лавыра дене амырген
  пытен .  тиде годым ала-молан Савчукын мурыжо ушышкем
  толын пурыш :
 засвистали казаченки
 в поход с полуночи ,
 заплакала моя Марусенька
 свои ясны очи ...
 тунамак шыргыж воштылшо мотор украинкан тӱсыжӧ волгенче
  гай каен эртыш .  ожно ойлымына семын гимнастерка кӱсенже
  гыч Савчукын шке картычкыжым луктын нальым .  картычкын
  тупешыже возымо :  " шергакан авамлан , йӧратыше эргыж
  деч "  .
 " эх , Василь , Василь ... "  - маньым да логарем ала-можо
  шӱлалташ лийдымын ишыш .  шинчажым кумыктен , упшыжым
  сайын упшалтен пыштышымат , ончыко нушкам .   " сар
  ... шучко сар !  кунар тыгаяк , илаш гына тӱҥалше ,
  нӧргӧ рвезе калык тыге арам пыта .  кунар пушкыдо кумылан
  ава , чинче падыраш гай изи эргыжым шинчашкыже кечын
  темдымын ончен , вӱчкен-вӱчкен куштышо ава , тышан
  шке пытартыш ӱшанжым йомдара .  да ок шинче вет , нигунамат
  ок уж кушан тудын изи Вачиже ужар вуйжым пыштен .
  шинча гын , иктаж гана муэш гын , кеч шӱгар ӱмбакыже
  соптыртатен мия ыле , кочо шинчавӱдшӧ дене эргыж вочмо
  иле мландым мушкеш ыле .  но ок уж нигунам , огешат
  кол .  а кунар тыгыде икшыве ачаж деч посна тулыкеш
  кодын .  ӱмырышт мучко нуно сарыш каен йомшо ачаштым
  шарнаш тӧчен коштыт , но огыт керт , пеш изи кодын
  улыт , я ачаштын тӱсыжым омеш ужмо гай веле шарнат
  ...  молан тиде тыге ?  кӧн верчын ? . . "   верышкем
  миен возымат , тыгай шонымаш вуйыштем пӧрдеш , да тиде
  шонымаш дене пырляк ала-кушечын , шӱм пундашем гыч
  , шыде тарваныш .  тарваныш шыде , кушкеш , шарла ,
  кугу мардеж годым кугу теҥыз вӱд толкын лупшымо гай
  талышна .  мучашдыме вийым , тоштмашым айдеме чонышто
  тарвата , пӱтынь тӱням сӱмырен кертшаш гай чучеш ...
 - вперед !  в атаку !  ур-ра-а !  - шергылте команда
  йӱк .
 мыят , шкемым шижде , моло дене пырля тӧрштен кынельымат
  , винтовкем ончык виктен , немыч окоп велыш куржам
  ...  ончыл окоп радамыш миен лекна , ончена - тушто
  ик еҥат ок кой , колен кийышат пеш шагал .  окоп мемнан
  гай огыл , пеш чаплын ыштыме , вуйге цемент дене велен
  пытарыме .  южо вере вуйге кырт-карт салтак ӱзгар гына
  киен кодын , моло нимат уке .
 - ага-а , удрали , черти !   - так их ... мать !  -
  шокта салтак коклаште .  первый линий гыч второйыш
  тыгак урам кычкырен миен лекна .  немыч-влак тувечат
  куржын улыт .  командир-влак пеш куанышын койыт .
 кенета  " фронт пурла велым кӱрльӧ "  манме увер шоктыш .
 ме чылт ӧрна : кузе туге ?
 - мом ышташ , господин поручик ?  ынде кузе лийман ,
  чакныман мо ?  - йодыт салтак-влак ротный командир
  деч .
 - не ваше дело !  командир полка приказал держаться
  ...  без разговоров !  - шокта тудын шыде йӱкшӧ ...
 - как это не наше дело ?
 - кто будет сдыхать ...
 - сволочи , завели в ловушку ! . .  - кычкырат лӱддымырак
  тошто салтакышт .
 - что это - бунт ?  молча-ать !  - адак шергылтеш ротныйын
  йӱкшӧ .
 - смотрите , братцы , кавалерия ... немецкая ,  - ӧрын
  пелештыш мемнан отделеный , - ну , пропали , нас окружают .
 салтак-влак пеш лӱшкаш тӱҥальыч .  ротный командират
  бинокльжо дене немыч велыш ончалят , ӧрын ойла :
 - на самом деле ...  черт знает , что такое .  по неприятельской
  кавале-рии ... ого-о-нь !  - манят , полк командир
  деке куржо .
 ме лӱйкалена , а немыч-влак ваштарешна колонна дене
  толыт , кавалерийышт ӧрдыж гыч авыра .  кенета ала-кӧ
  кычкырале :
 - эй , глядите , офицерье наше удирает !
 чынжымак , шеҥгекына ончална - полк командир да тудын
  дене пырля иктаж лу офицер яраимньын мӧҥгеш чакнен
  кудалыт .
 - соволочи-и !
 - гады проклятые ! . .
 - преда-а-тели ! . .  свои шкуры спасают , а салдаты
  - пропадай !  - салтак-влак путырак шыдешкен кычкырат .
 воктенем ала-кӧ пычал затворым шыр-гор мурыктыш .  ончальым
  - Вавилов , мемнан взводысо илалшырак салтак ( ожныжым
  тудо Урал заводысо пашазе улмаш ) , шылын кудалше офицер-влакын
  тупышкышт пудештарен колтыш .   " что зенки-то вытаращил
  ?  возьми их , сволочей , на мушку "  , - мане мыланем
  .  мыят , тымартен немыч велыш лӱен шогылтшо , кенета
  савырнышым да шылын кудалше офицер-влакым шелышташ
  тӱҥальым .  ик офицер , кидшым кок велыш шарен , имне
  шеҥгек керылте , молыжо кудал утлыш .
 - братцы , немычым ида лӱй .  сыратеда веле ...  кышкыза
  винтовкыдам , пленыш каяшна верештеш , - манешат ,
  мемнан отделеныйна , кӱсенже гыч ош шовычым руалтен
  , окоп гыч куржын лекте .  меат винтовкынам шыжыктышна
  да кӧ нершовычым рӱзен , кӧ тыглаяк кӱшкӧ кидым нӧлтен
  лектын шогална .
 немыч-влак , ала-мом шке семынышт кычкыркален , штыкым
  виктен , пеш шыдын койын , куржын толыт .
 - камрад !  камрад !  в плен мы сдаемся , в плен !
  - кычкыркалат мемнан салтак-влак .
 ончычын куржын толшо немыч-влак кидым нӧлтен шогышымак
  3 - 4 еҥым штык дене шуралтышт .  ончем , ик кугу капан
  немыч салтак лач ӱмбакемак толеш .  каска йымач шинчаже
  шучкын йӱла ...   " ынде пытышым "  манын шоналтен
  гына шуктышым , кенета чор-рик шӱшкалтыме шоктыш .
   тыманмеш мыйым штык вуйыш налын колтышаш немыч салтакем
  пычал прикладшым савырыш да вачем гыч шелын пуыш .
 - рус ... цуккер , цуккер !  - шокта .  нимом умылен
  ом мошто , ынде тиде сукарам йодеш дыр , шонем .  мешак
  пундашеш кодшо сукарам пуынем , ок нал .  адакат  "
  цуккер , цуккер "  шокта .  вара шкежак вещевой мешакем
  руалтышат , тушечын сакырым луктын нале .  изиш лият
  , команда шоктыш :
 - рус , стройся !
 стройыш шогална .  мемнам ончалаш сын уке : вургем шӱкшӧ
  , южыштын шинельыштат уке , южыжын фуражкыже ала-кушан
  киен кодын , весын кем пундаш тӧргалтын .  тыгай сырве-сорво
  чийыше пленный-влакым конвой дене вольык кӱтӱ гай поктен
  наҥгайышт .  иктаж лу меҥге наре кайымекына , чодырашке
  шуна .  тушто , чодыра покшелне , польский фольварк
  коеш .  миен лекнат , ӧрна : тыште руш пленный-влак
  нимучашдыме темыныт , а умбачын чарныдеак тӱшкан-тӱшкан
  конден шогат .  кондымо тӱшка гыч ала-могай пленный-влакым
  ойырен луктытат , тушанак уло пленный кашак ончылан
  шогалтен лӱят .  нуно , очыни , пленыш верештмышт годым
  кредал тӧчен улыт дыр .
 вара чыла пленный-влакым ожно шӱшкылшаш вольыклан ыштыме
  бойня кудывечыш поктен пуртыштат , йыр часовойым шогалтыльыч
  .  ме тышан ик йӱдым эртарышна .  йӱдым йӱштӧ , пленный-влак
  кылмен улыт : вашваш сӧсна игыла пызырген ыраш тӧчен
  кият , южышт кынел шогалытат , ыраш тӧчен тӧрштылыт
  .  ме кумытын лишыл йолташ улына : мый , саде Вавилов
  да адак ик шкенан вел татар .  кумылянна кок шинельна
  уло .
 эрлашыжым эрдене пленный кокла гыч офицер-влакым ойырен
  нальычат , мемнам адак 18 меҥге наре ошкылтышт .  чыланат
  шужен , ярнен улына , кочкаш шӱраш пырчымат огыт пу
  .  ала-могай изирак олашке шуна , олаште ик еҥат кодын
  огыл .  мемнам тышан ышт шогалте , ола ӧрдыж фольваркыш
  намиен , кугу вольык вӱташ петырышт .  тушто кок кече
  йӱде-кочде кийышна .  варажым шужен колен пытыме деч
  изишак пареҥгым пуаш тӱҥальыч .  икана мемнан деке
  рушла моштышо немыч тольо да  " тендам пашашке наҥгаят
  , тушто пукшаш тӱҥалыт "  манын ойла .  мемнам 300
  еҥ дене командыш шеледышт да сар годым шалатыме кӱварым
  олмыкташ поктен наҥгайышт .  шужен ярныше пленный-влак
  вӱд гыч неле тумо пырням луктеден нумалыт , кӱварлан
  свай меҥгым кырат , южышт ярнен йӧрлытат , шуко-шагал
  пӧрдал кият да тушанак колат .  шуко тыге колышо лие
  .  кочкаш пареҥге да вишкыде пурса шӱр .  тылзе утла
  тыге тӱрлӧ пашаште толаштарышт .
 кеҥежым , июль тылзыште , мемнам Германийыш наҥгайышт
  .  польша гыч эртышыла , шуко олаште лияш логале .
   фронт лишнысе ола-влак чылт пустаҥыныт , южо олаштыже
  калык вуйгакат огеш кой , оласе суртшат пелыже утла
  шаланен пытен .  фронт деч торалгыме семын чыла вестӱрлемеш
  : олалаште калык утларак коеш , яллаштат пасу пашалан
  лекше кресаньыкым ужаш лиеш .  тыге мемнам Тухив лӱман
  олашке намиен шуктышт .  тушто , ола ӧрдыжтӧ , пленный-влакын
  лагерьышт улмаш .  калык мучашдыме шуко погынен : руш
  , француз , англичан , румын , серб .  чылаже 40 тӱжем
  наре ыле .  тыште адак тылзе утла илышна , кочкаш вишкыде
  шӱр ден пел кремга киндым пуаш тӱҥальыч .  тыште илымына
  годым пашам ышт ыштыкте , мемнан ик паша гына ыле -
  колышо-влакым тояш .  кече еда пленный кокла гыч тӱрлӧ
  чер дене да шужен-ярнен 100 - 150 еҥ кола ыле .  шуко
  рвезе калык тышан пытыш .
 ме кумытын йолташем-влак дене пырля илышна .  кастене
  баракыш толын возынат , тӱрлым кутыркалена .  шукыжым
  сар чарныме нерген , мӧҥгысӧ илыш нерген .   " сар
  чарныде ок керт , сар дене калыкын шерже пеш темын
  "  манеш ыле мыланна Вавилов .  вара эре шкаланже шке
  ӧпкелен ойла ыле :  " мыйжат , старый дурак , тымарте
  немыч дене сарым ыштыде ок лий шонем ыле .  йолташем-влак
  мыланем шуко ойлен улыт :  " Вавилов , паша вет немычыште
  огыл , сар капиталист , помещик-влаклан верчын тарванен
  , садлан нуным пытараш кӱлеш "  маныт ыле .  чыным
  ойлат улмаш , мый утларакшым тидым пленыш верештмына
  годым умылышым .  у-у , сволоч кашак , мый Российыш
  пӧртылам гын , ынде тугай дурак ом лий "  .  вара шке
  илышыж нерген ойла ыле .  тудо шочын кресаньык улмаш
  .  1912 ийыште соптыргышо озанлыкшым кудалтенат , Мотовиловын
  заводышкыжо пашазылан пурен . ешыже кызытат туштак ила
  .  1915 ийыште сарыш кайымыж годым ватыже кум тыгыде
  шочшо дене кодын .  тыглайже Вавилов пеш сай кумылан
  еҥ ыле : ме тудын дене изак-шоляк гай келшышна .
 варажым мемнам ялыш колташ тӱҥальыч .  ме адакат саде
  Вавилов дене пырляк логална .  когылянна ик сусыргышо
  немыч салтакым часовойлан пуыштат , колтышт .  ик сутка
  наре поезд дене кайышна .  часовой дене кидым ончыктылын
  да монь ойлаш тӧчена .  тудо , шкежат сареш сусыргышо
  , мыланна пеш сай ыле : кочкаш пукша , папиросым шупшыкта
  .   " ин Русланд ист революцин , бай инс аух бальд
  ...  шлюс дем криг .  конец война ...   ... гут ! "
    тыге йыштрак ойла .  иктаж начальник ончылно гын
  чылт вес семын коеш : шыдын ончал колта , шке семынже
  вурсен налеш .
 Германий - ожнысек культурный кугыжаныш , тунамсе Россий
  гыч мийышылан тиде путырак раш коеш ыле ...  кӱртньӧ
  корно станцийлаште поезд нимогай посна сигналым пуыде
  тарвана гынат , пассажир коклаште вашкымаш , тӱкедыл
  куржталмаш огеш кой - нуно шагатым веле эскерат .
  олашке шуат - олам ойыртемын план почеш ыштыме , пикш
  гай вияш уреман .  сар жап гынат , урем кӧргӧ яндар
  , ару .  оласе урем-влак иктӧр , пӧрт-влак пор гай
  ош пырдыжан , чуяка йошкар черепица леведышан улыт
  .  пасушко лектат - пасу чылт шахмат оҥа гай коеш :
  иктӧр квадратный участке дене шеледыме .  корно гын
  , кугу тракт корно веле огыл , изи пасу корнат , утинат
  тыгыде кӱ дене вакшме .  корно воктен радам дене сад
  кушкеш : олмапу , груша , тулеч молат .
 тӱжвач ончымаште эл тыгай культурный гынат , калык илыш
  пеш тӧрсыр : мый тидым раш ужым .  немыч салтак-влак
  , мемнан дене таҥастарымаште , тазан , темшын койыт
  ыле гын , оласе пашазышт тунамак шужен ӱҥгыргышӧ ,
  шыдешкыше тӱсан коштыт ыле .  тусо капиталист-влак
  эксплуатацийыштымат пеш  " культурно "  шынден моштеныт
  , пашазе ден шемер деч мом налаш лиймым мушкыш шовыч
  гыч вӱдым пунчал лукмо гай луктын улыт .  мый тыгай
   " культурым "  варажым шке вачешемак нумальым .
 мемнам , Вавилов дене когыньнам , ик поян немыч кресаньыклан
  пуышт .  тудын , мемнан шот дене каласаш  гын , 40 гектар
  мландыже ыле , 25 ушкалым , 3 имньым , 8 вуй сӧснам
  куча , тӱплӧ ял озанлык машинаже уло .  а пашаеҥ суртышто
  шкежак веле , шочшышт тыгыде улыт , ватыже пасу пашашке
  ок лек , садлан ожно 2 - 3 батракым ойырлыде кучен
  .  мемнан мийыме годым ик Марта лӱман ӱдырамаш веле
  ыле .  тудо ялыштак южышт пеш йорлын илат ыле .  теве
  , мый лач шарнем , ик тулык ӱдырамаш ыле ( кок эргыже
  сарыште коштыныт ) , тудын озанлыкыштыже вуйгак 3 гектар
  мландыже ыле .
 тевыс тыгай  " культурный "  оза дене илаш вереште .
   мый ожнат сай илышыште илен кӱжымшӧ омыл , туге гынат
  тиде Йоган Циммерман ӱмырешем ок мондалт .  уло вий
  дене пий гай ярнымеш пашам ыштет , озалан эре ок йӧрӧ
  , эре вурса :  " зи зин фауль , зи зинд нихт арбайтен
  "  манме мутшым кечын колына ыле .
 ну , ме ынде пленный улына , мемнан дене тунам кугун
  мутланенат огыт шого ыле , чуч иктаж-мо гын , лӱятат
  .  а теве саде батрачкым , Мартам , мый шуко чаманенам
  .  ӱдырамаш йолагай огыл , пашамат ыштен мошта , кумылжат
  пеш сай , а оза садакшак эре вурса ыле .  орлыкан ӱдырамаш
  , мыланна ойгыжым ойден , шуко шортын .  изиж годсек
  тудын шке сурт-печыже лийын огыл , эре поян-влак дене
  батрачитлен коштын .  мемнан мийымына годым Марта лач
  мӱшкыран ыле , тудлан пашам ышташ пеш неле : ушкалым
  лӱшта , вольыкым пукша , пӧрт кӧргым эрыкта .   " кушто
  ӱдырамаш тынар ӱнарым муэш "  манын , йолташем дене
  ӧрын ойлена ыле .
 ик гана тыгай паш лийын кайыш .  ик эрдене , шыже велеш
  , Вавилов дене коктын вольык вӱтам эрыкташ лектын улына
  , Марта ушкалым лӱшта , озат туштак пӧрдеш - паша ыштымым
  эскера .  кенета ӱдырамаш магыралтыме йӱк шоктыш .
   ончална - Марта ушкал воктен волен шинчын , шӧр-атыже
  йӧрлын возын , ушкалже тарванен колтен ала-мо .   "
  культурный "  озат тидым ужынат , куржын миен , волен
  шинчше ӱдырамашым чума .  мыйын шыдем пеш лекте , могырем
  тул гай ырен кайыш .  ончем , Вавиловат , шаньыкым
  кучен , оза деке тӧрштыш .
 - варум шлеген зи ди фрау ? . .  - манын кычкыралят
  , оза ваштареш шаньыкым нӧлтал колтыш .
 йӱк кугун тарваныш .  оза лектын куржо да йӱдым мемнам
  оролышо часовой дене ландегерым ӱжын тольо .  Вавиловым
  вӱден наҥгайышт .  вара суд лие , йолташем кок арнялан
  тюрьмаш петырышт .  чотракат логалеш ыле да , адак
  Циммерманын осал характержымат ялыште шинчат , пошкудышт
  тудым огыт йӧрате ыле - тидат мыланна изиш полшыш .
   а Мартам оза поктен колтыш .  тыгай  " культурымат
  "  ме тушто шуко ужын улына , чылажым ойленат от пытаре
  .  кулак - кулакак , немыч ма , весе ма , садак еҥ
  вӱр дене лӧчышӧ пудий гай улыт .  тӱжвал тӱсышт тӱрлӧ
  гынат , кӧргышт иктак , очыни , Лаври чӱчӱ .
 а илаш , тыгай поян немычышт сай илат .  пӧрт кугу :
  кок пачашан , пеш шуко пӧлеман , кажне еҥжын малыме
  пӧлем посна .  пӧртыштым нуно тыге ыштат : луклаштыже
  кермыч дене меҥге гай оптен кӱзат , меҥге коклашке
  пу рама гайым пижыктылыт да тудым кок могырге штукатуритлат
  .  пӧрт кӧргӧ волгыдо , ару , мебель чапле , окнаште
  пеледыш .  а шкешт пайрем кечын чиен лектыт гын , ӧрат
  веле .  пӧръеҥышт чапле костюмым чият , вуйышто фетр
  теркупш , кидыште йылгыжше тоя ; ӱдырамашын чапле платье
  , пыстылан теркупш , шӱргышкышт вуальым волтен сакат
  .  чият да эрденак черкышкышт каят , коккум меҥге коклаш
  йолын ошкылыт .  мыланем эре лӱмын шкеныштым ончыкташ
  лукмо гай чучеш ыле .
 тыге ме Германийыште кок ият пеле наре илышна : тӱрлыжымат
  ужна .  икана шылын куржашат тӧчышна да ышна керт :
  чодыраш мален колтымына годым миен кучышт .
 1918 ият толын шуо .  кумшо мартлан Брест-Литовскеш
  Советский Россий ден Германий мирым ыштышт .  ме пеш
  куанышна , таче-эрла мӧҥгӧ колтымым вучена , а мемнам
  садак кучат .  тугак кеҥеж эртыш .  шыжым , ноябрь
  тылзыште , Германийыштат революций лие .  Вильгельм
  второйым луктын кудалтышт .  немыч яллаштат тарванымаш
  тӱҥале .  Йоган Циммерманат , тымартен шке кугыжажым
  эре моктышо , вес семын ойлаш тӱҥале .  а мемнам садак
  огыт колто .  вара 1919 ийыште иже , Версальысе мир
  лиймеке , пленный-влакым мӧҥгеш колташ тӱҥальыч .
 плен гыч пӧртылмына мӧҥгат ме Вавилов дене коктын ышна
  ойырло , шке кумылна денак Йошкар Армийыш кайышна .
   ынде шинчана почылто : молан кредалмынам пеш сай умылен
  шогена .  Крымыште Перекопым налмына годым мый ранитлалтым
  , да чотак огыл , вашке тӧрланышым .  граждан сар пытымеке
  , Вавилов дене пырляк заводыш кайышымат , кум ий пашам
  ыштышым .  кызыт ачам пеш шӱкшемынат , ужаш толам .
 тыге Сергей шке мутшым пытарыш .
 3
 кас .  кече шаҥгак чодыра шеҥгек волен йомо .  водо
  ӱжара гына чодыра ӱмбалне нарынче солык гай коеш ,
  да эрвелыште иктын-коктын шӱдыр-влак чӱкталтыт .  чодыра
  тӱр ялыште пеш шып : верын-верын окнала гыч кас тул
  чолгыжеш , ала-кушто ял мучаште оптен ӧрканыше пий
  няка .
 чодыра велым ялыш кудал пурышо терешке куд угылан пӧрт
  деке кож-жге савырнен пурыш .
 эй , озаже , пачерлан пуртет мо ?  э-эй , огыда кол
  мо ?  - корныеҥ окнам пеш тӱкала .
 пӧртыштӧ у-уге йӱк-йӱан шокта , садланак тӱкалымым вашке
  огыт кол .  вара ала-кӧ окна дек лишеме .
 кӧ тушто ?  пачерлан пураш кызыт вер уке , еҥ шуко уло
  , - пӧрт гыч ӱдырамаш йӱк шокта .
 эй , Семон вате чӱчӱньӧ , пурто ...  первый пурымем
  мо ?  кушто мый кызыт кас гудым кычал коштам ?
 - тыйже кӧ тугай улат ? . .
 - мый Корембал Лаври , от пале мо ?  коктын веле улына
  .  ме мален кияш монь огына тӱҥал , имньым пурлыктена
  да каена .
 - йӧра , пурыза уке гын .
 Лаври ден Сергей содор капкам почын пурен каят .  Лаври
  имньым туараш пижеш , Сергей , шке чемоданжым налын
  , пӧртышкӧ пура да кугу капан каҥгарак оза вате дене
  пеласа .  пӧрт кӧргӧ улан марийын илышыжым ончыкта
  : урем велын коҥга луклан туран пӱнчӧ оҥа дене ыштыме
  кыдеж воктене янда омсан яшлыкыште тошто шагат кеча
  , воктеныже атылам шындыме шкаф ; пырдыж пелен карме
  амыртыме война сӱрет-влакым пижыктылме ; лукышто юмышӧрлык
  тич икон-влак темыныт ; йыр - лопка олымбал , покшелне
  - кугу ӱстел .  коҥга воктен пӧртын вес пелышкыже омса
  .  тушто тӱшка еҥ йӱк шергылтеш : кутырат , воштылыт
  - можым умылаш ок лий .
 Лаврин имньым тӧрлатен пытарымешке , оза вате ӱстембаке
  шолшо самоварымат конден шындыш .  корныеҥ-влак кочкаш-йӱаш
  шинчыч .  тиде годым пачер оза , шуэ шем пондашан лапкатарак
  марий , вес пӧлем гыч лекте .  чурийвылыш тарай гай
  йошкарген , шинчаже йылгыжеш , пале , изишак подылын .
 - эй , Лаври , тый улат улмашыс !  мый йӱк-йӱаныште
  колынат омыл .  илымаш-кутырымаш ?  а тидыже йолташет
  ?  здрасче , молодой человек .
 - тиде мыйын йолташем - Тумер марий .  озаҥ гыч кондем .
 - йӧра , йӧра ...  айда яра толмо деч со йӧра ...
 тиде жапыште , пӧлем омсам пеле почын , ала-кӧ йӱшӧ
  йӱк дене кычкырале :
 - Семон Миклайыч , кушко каен йомыч ?  молан тыге коштат
  , ужат , шке атетым ястарен отыл .  компанийым пужаш
  ок йӧрӧ .
 - незвени , родо-влак .  мемнан тугай илыш , умла пакчаш
  пурен кайышна да , - манят , оза , корныеҥ-влак деч
  ойырлен , вес пӧлемыш кайыш .
 изиш лийнеке , тушто адакат лӱшкымаш талышныш : кутырат
  , воштылыт , мурат .  пӧръеҥ йӱк коклаште ӱдырамаш
  воштылмат шокта .
 - тыгак корныеҥ пуренат , ала-мо йӱмашым тарватышт .
   мемнан ачаштат тыгайлан вуйжымак кудалта .  чарем
  , да тудо колыштеш мо , - манеш оза вате .
 - лиеш , тудо , чӱчӱньӧ .  нимат огыл .
 - тыглайже гын нимат огыл ыле .  лач ваҥен коштшо гай
  яжарышт толын лектын .  мемнан тугай марийдыме вате
  уло - шакше ӱдырамаш .  эре тыгаяк , изиш оксан еҥым
  ужеш гын , карме гай кержалтеш .
 - тугай-могай манат ...  калыкыште , очыни , тӱрлыжат
  лиеш .
 - эй , йыҥги , мна толан тышке !  - вес пӧлем гыч адакат
  йӱк шоктыш .
 оза вате ыш тарванат , омса гыч пел шинчан шем татар
  лекте да оза ватын пылышышкыже ала-мом шывешыве ойла .
 - кай , ойырло , Мухамат !  мый кычал коштам веле ,
  кӱлеш гын , шке кайыза , - манеш оза вате .   - теве
  , уна , пӱтырем поч Плагийда уло - колтыза !
 - ай , йыҥги , тыге ит ойлыла ...  Плагий эн поро ӱдырамаш
  , тудо чылалан сай .  матур катын , якши катын .  ну
  , ярар , минь шке каем , - манешат , пел шинчан татар
  лектын кая .
 изиш лиймеке , вес пӧлемыште гармонь йӱк чаргыжалтыш
  .  ала-кӧ пеш виян тавен кушташ тӱҥале , пӧрт чытыра
  веле .  Сергей кочкын-йӱын темат , тудым омыжо пызырал
  колтыш .  ӱмбал вургемжым кудашын , шӧлдыра ӱмбак кӱзен
  вочмыж годым йолташыжлан каласыш :
 - Лаври чӱчӱ , имнетым кычкаш тӱҥалат гын , кычкырал
  , мый изиш нералтем .
 - йӧра-йӧра , каналте .  мый имнемлан шӱльым да монь
  пуэм , - манешат , Лаври тӱжвак лектеш .
 мален колташ тӱҥалше Сергей шуко мартен вес пӧлемыште
  лӱшкымым колеш .  мурат , куштат , кычкыркалат .  ака-кӧ
  оралгыше йӱкан пӧръеҥ , чылам пошымлен кычкыраш тӱҥале
  :
 - тый , Плагий , мыйым кӧлан шотлет , а ? . .  мый тыйым
  уло суртетге , печетге , пытартыш йолашетге вич пачаш
  налын кертам .  ужат , тиде мо ?  тиде шӧртньӧ , шӧ-ӧртньӧ . .
 вара ала-можо чор-р шоктыш .  оза кува вес пӧлемыш омсам
  почо .
 - ай , наглат , Видус тос , молан тыге ыштылат ?
 - ия айдеме , адак шӧртньыж дене моктанаш тӱҥале коеш
  .  уна , чыла ӱстембаке луктын ястарен , - шокта коҥга
  тӱр пусакыште оза ватын йӱкшӧ .
 - Мухама-ат , шого !  шӧртнем чыла поген пу .  мотри
  , иктым йомдарет гын , мый вес шинчатымат шуралтем
  .  мые-э чыла кертам !  Плагий , черт , тол , шич ончыкем
  ...  мый тыланет ик шӧртньым пуэм !   - умбакыжым лӱшкымаш
  утыр торалга , посна еҥын мутшо Сергейын пылышышкыже
  ок пуро .  корнеш кече мучко рӱчкалалт толшо еҥ кеч-могай
  йӱк-йӱаныштат мален кертеш .
 - эй , Сергей родо , кынелат мо ?  имньым кычкен пурышым
  , эркын каена , йӱд пычкемышак огыл , тылзе нӧлтеш
  , - кычкыра Лаври .
 Сергей вурк тарванат , содор чияш тӱҥалеш .  пӧртын
  вес пелыштыжат шып : ала мален колтен улыт , ала каен
  улыт .  коҥга воктен нерен шинчыше оза кувам тарватен
  , пачер акым тӱлатат , кудалыт .
 йӱд ояр , йӱштӧ .  эрвелыште тылзе нӧлташ тӱҥалын .
   омо шуэш , могыр сӱсана .  Сергеят , шӱшам шогалтен
  , тулупшым чот солалтат , шудо мешак воктеке шӧрын
  возеш .
 - ай-яй , шем Ведатет чот гулятла , купеч лийын , ия
  , чылт купеч , - шкаланже шке ойлымо гай , ямщик пелешта .
 - кӧ ?  шем Ведат , манат ?   - Сергей перыме гай вийнен
  шинче .
 - э-э .  Купъял марий , ынде шукертсек торгая , Озаҥыш
  кая аман ...
 - Озаҥыш ?  молан ?
 ямщик Сергейым ӧрын тӱслен ончалят , ойла :
 - моланже ом пале , сатулан кая дыр .
 - ах , да , сатулан , - манешат , Сергей уэш шудо мешак
  воктен пызырга .

 140 студент-влак
 1
 шошо жапым тӱрлӧ вере тӱрлӧ семын Васлийыт гынат , икте
  эре икгаяк : айдеме шошым чевер игечым утларак тӱнӧ
  , пӱртӱс лишне эртараш йӧрата .  ялыште гын пычкемыш
  , шыгыр пӧрт кужу теле гоч еҥын шержым тема , садлан
  кече утларак ырыкташ тӱҥале гын , пӧртыштӧ шинчышым
  шагал ужат .  эсогыл шоҥго яҥгарыштат , теле гоч ырыктен
  ашныше коҥга ӱмбалыштым кудалтен , ковыжге волат .
   кадыр тояшт почеш пыкше шӱдырнен , кече эҥдымашке
  лектыт да , орашт дене ала-мом пелештен , шып шинчат
  .  мом нуно тунам умша помыштышт выде-водо пелештат
  ?  мом тыге пеш кужун шонен шинчат ?  кӧ шинча ?  а
  изи йоча-влак гын , мӱшкыр шужымыштым чылт монден ,
  кече мучко тӱнӧ куржталыт .  капка ончылно чывылан
  йӱаш ситыше вӱд лийын гын , вӱдым коркалаш да модыш
  вакшым ышташ жап шуын .
 пӧрт воктене ӱстел кумдык чара мланде шулен лектын гын
  , тушто чара йолын куржын лектын тӧрштылде , нигузеат
  огыт чыте , кугыракыштын тупынь лиймым веле вучат .
 йӧра кеч ялысе еҥын кечын ыштыме пашаже пӱртӱс илыш
  дене пырляк вашталт шога .  пӧръеҥ-влак тиде жапыште
  сурт коклаште иктым-весым тӧрлатылыт , шошо ага тарманым
  ямдылкалат ; ӱдырамаш-влак кынем тулат , шӱртым нӧртат
  , вольыкым ончат .  шошо дене пырляк пашат тӱнӧ утларак
  лектеш .
 оласе еҥат пӱртӱсым пеш йӧрата .  тудын илышыже , кечын
  ыштыме пашаже утларакшым пӧртыштӧ , шикшан заводышто
  , лӱшкышӧ фабрикыште я канцелярий ӱстел воктене эрта
  .  садлан пӱртӱс илыш модмо годым , шошо игечын я чевер
  кеҥежым , ола ӧрдыжкӧ лекташ тӧчат .  пӱртӱс ӱжеш .
   эскерыза , ола уремыш первый шошо пеледышым ужалаш
  лукмо годым оласе еҥ-влак кузе куанат , кузе нунын
  шинчашт канде кӱдыронгырым я тыглай нарынче одуванчикым
  йывыртен онча .  але теве каныме кечын кастене пасу
  гыч , чодыра гыч пӧртыл толшо еҥвлакым ончыза .  могай
  кугу куанымаш нунын тӱсыштышт шыргыжеш .  кажне еҥын
  оҥыштыжо пеледыш , кидыштыже ужар лышташ да адак пеледыш
  .  шӱргӧвылышыштышт , йылгыжше шинчаштышт кечын ойыпшо
  йӱла ...  пӱртӱс ӱжеш .
 2
 озаҥ крепость воктене , кечывал кече велыште , тӱр вер
  уло .  шошым , вер чоҥгалан кӧра , лум тыште эн ондак
  шула , мланде вашке чыпча , комбо иге пун гай ужар шудат
  кояш тӱҥалеш .  вер пеш сӧрал : ик могырым волгалт
  шинчыше кӱкшӧ ош песте , вес велым кудыргыл йогышо
  Казанка вӱд да лопка тӧр олык .  шошо вӱд чот ташлыме
  годым тиде олык оранек кугу теҥыз гай йылгыж шинча
  .  тунам олык вес могырысо Слобода тӱрыштӧ кушшо изи
  пӱнчер , кӱкшӧ пӧрт ден завод тӱньык-влак вӱдыштӧ унчыли
  сакыме гай койын волгалтыт .  вӱд ловыкалтме дене лӱҥгалт
  кӱрышталтыт .  кечывалым кечан годым тыш ончалат гын
  , вӱд ӱмбал кече дене тул ора гай йӱла , шинчам йымыкта
  , тӱжем лаштыкын пудырген кийыше чурийончыш гай коеш ...
 эр шошым , утларакшым вӱд ташлаш тӱҥалме годым , кас
  еда крепость песте воктене , лым лийде , калык шолеш
  .  шкет-шкет , тӱшканат , ешан ешышт дене , шукыжым
  шошо кайык гай мужырын-мужырын ӱдыр-рвезе-влак , кечаш
  пашаштым пытарымеке тыште жапым эртарат .  коклан велосипедист-влак
  оҥгырыштым чоргыктен кудалыт .  тунам тыште шывыге
  мутланыме , воштылмо шокта , южгунам куаныше шошо кумыл
  дене муралтыме йӱкат шергылтеш .  тыге тыште калык
  шошо толмым вашлиеш .
 теве калык коштмо корно деч ӧрдыжтырак , эн тӧвака курык
  серыште , ик шырын чийыше кок ӱдырамаш , книгам лудын
  , шып шинча .  иктыже иктаж 20 ияш , тылзе гай йыргешке
  чуриян , нугыдо шем шинчапунан шемалге ӱдыр .  а весыже
  ... весыже - Марина .  тудо пырля тунемше студентка
  йолташыж дене тыште , йоҥгыдо южышто , эрласе занятийлан
  ямдылалтеш .  кенета Марина лудмо книгажым петырыш
  да саҥгаш кержалтше ӱпшым шеҥгек ниялтыш .
 - Фатима , - манеш Марина , - мый ала-мо нойышым , изиш
  коштын савырнена мо ?
 - чыте , мыйын ик главам лудын пытарышашем уло .  тый
  шкет коштын савырне , - пелештыш йолташыже .
 Марина кынел шогалят , Казанка олык велыш ончалын ,
  ӧрын колтыш .   " ай , касше могай мотор ! "  - манын
  , туран волышо курык сер деке миен шогале .
 шуко мартен Марина кече шичмаш велыш шып ончен шогыш
  .  тышечын пеш торашке , иктаж коло меҥге коклашке
  , раш коеш .  теве крепость йымач ийым ужатен колтышо
  Казанка вӱд оҥгын савырнен йога .  верын-верын шошо
  вӱд олыкышкат ташлаш тӱҥалын .  Казанка вӱд гоч кужу
  пу кӱварым пӱгыртен лупшалме , кӱвар дечын пикш гай
  вияшын дамба корно Кижицыш миен лектеш .  Кижица монастырь
  йыр нугыдо пӱнчер .  умбакыже пасу , адак чодыра .
   пасушто лум чылтак пытен огыл , южо вере олан-вулан
  коеш ...
 шуко мартен Марина пеш шып ончыш .  ала-молан кенета
  мӱндыркӧ-мӱндыркӧ кайымыже шуын колтыш .  мӱндыркӧ
  - кандалге шошо каван шем чодыра шеҥгек волымашкыже
  , але теве кас велыш кайыше кече йыр йӱлышӧ шӧртньӧ
  пыл деке кайык лийын чоҥештымыже шуо ...
 можо тыге кумылым тарвата ?  можо тыге шошо кечын айдемым
  ала-кушко ӱжеш , ала-мом эре кычалыкта ?  тыгак кызытат
  Маринан виян кӱлткышӧ шӱмжым ала-можо азыр гай руалтен
  кучышат , умбаке шупшыльо ...  молан ?  кӧ тушко шупшеш
  ?  э-э , да вет тушто шочмо мӧҥгыжӧ - Кугу Тумер ,
  ачаже , пушкыдо кумылан йӧратыше аваже ...  адак ...
  адак вет Сергей , вет Сер-р-гей толын ...  э-эх !
  ок лий .  о-ок ли-ий ! . .  тудын ончылно вет паша
  уло ...  весе , кугу , чапле .  тунемшаш уло , тунемшаш
  , шинчымашым погышаш ...  вет тудо ынде ожнысо ораде
  ӱдыр огыл .  тудо ынде шуко ужын , шуко умылен .  вет
  революций марий ӱдырамашланат кумда корным почын .
   вет Ленин , кугу Ленин тунемаш кӱштен .  марий калык
  культура пашаеҥым вуча , у илыш ӱжеш .  тунемаш , пашашке
  , кучедалмашке ...  да , да , кучедалмашке , у илыш
  верч ...
 Марина шӱмыштыжӧ пеш кугу вийым да кугу куанымашым шиже
  .  куанымаш дене пырля ала-молан шыма , пушкыдо комыля
  логарышкыже кӱзыш , шинчаштыже кумылым нӧлтышӧ шинчавӱд
  нале .
 вель вся-то наша жизнь -
 есть борьба ...  борьба !
 шижде , ала-молан йывыртен , Марина тыште пеле йӱкын
  муралтыш .
 высоко в небе ясном
 вьется алый стяг ...
 мы мчимся на конях
 туда , где виден враг ...
 вара изиш чарналтыш да колыштале .  тораштырак тӱшкан
  мурымо йӱк Маринан мурыжым умбакыже шуйыш .  ончале
  ... студент-влак тӱшкан погынен толыт .  тӱшка ончылно
  шадыра чуриян , лужга ракш ӱпан студент , шеҥгек чакнен
  ошкылшыла , дирижер гай кидшым лупша .  молышт мурат :
 и в битве упоительной
 лавиною стремительной
 мы смело , мы гордо
 в бой иде-ем !
 студент-влак Маринам ужылалтыштат , мурыштым лугыч кӱрлын
  , мӱкш ора гай тудын йыр толын шогальыч .  кутырат
  , воштылыт .
 - а-а , Кугергина !  шкетын мечтатла ...
 - Марина Григорьевналан кас салам !
 - Маня , Манюш , тый тыште улат улмаш , мый таче тыйым
  пеш ужнем ыле , общежитийышкыдат пурен кычальым , -
  лыве гай тӧрштен миен , изи капан ош ӱдыр Маринам пел
  кидше дене ӧндале , а шкеже чарныде шыргыжеш .
 - ме Фатима дене коктын изиш лудын шинчышна ...  эрла
  мемнан политэкономий дене зачет , - манеш Марина .
 - мемнанат эрла математика дене уло ... но ме изиш кас
  юлын канаш лекна , - ойла комвузышто тунемше Пат гай
  кужу кид-йолан шемалге студент , - ужат , касше таче
  пеш мотор !
 - да , кас ... поэтический кас , йолташ-влак !  ончалза
  теве олыкыш , умбаке , кече шичмаш велыш ...  могай
  красота !  черт возьми !  а кече ?  Катюша , ужат ,
  кече тыйын гаетак йыргешке да чевер ...  тый вет тиде
  сходствым от шиж , - изи ош ӱдыр дек савырнен , саде
  шадыра чуриян  " дирижер "  ойла .
 - тый шижат гын , тудат сита , мыйже кушто ?  - воштылеш
  ош ӱдыр .
 - ах-ха-ха ! . .  тудыжо шижеш ...
 - Платонов тидым шукертак шижын коштеш ...  ха-ха-ха ! . .
 - ну-ну , ситыш !  - кычкырале галстукан , моло деч
  чаплыракын чийыше ош йытыра студент .   - шичса теве
  курык серыш , да айста мурым муралтена .
 - мурым , мурым , ипташляр ...  мурым минь бик йӧратем
  , - манеш тӱшкашке ушнышо Фатима .
 - мурым ?  замечательно !  -  " дирижер "  шке верыштыже
  молылан ваштареш кынел шогале Платонов .   - ну , Костя
  , тӱҥал , тый вет мемнан запевало улат , - пелештыш
  галстукым сакыше студентлан .
 тудат кокыралтыш да тӱҥале :
 ты жива-а еще , моя стару-ушка ...
 жив и я , привет тебе , приве-ет ...
 - ок кӱл , ок кӱл тыгай  " старушка "  .  к черту !
   тыгай поэтический кас , рвезе калык , мотор ӱдыр-влак
  , а тудо  " ста-аруш-ка "  ...  тьфу !  - мурызым кӱрльӧ
  Платонов .
 - чын , чын !  давай весым ...
 Костя лӱмын студент ( тудо педагогический институтышто
  тунемеш ) А . Безыменскийын  " Комсомолия "  гыч Маша
  комсомолка нерген декламироватлаш тӱҥале .  молышт
  нут савыртышлан мурат :
 песнь зове-е-т и ма-анит ...
 слышно как плавятся дни-и .
 эх , улыбнуться бы Мане ,
 той , что у края сиди-ит ...
 " эх , улыбнуться бы Мане "  манме годым запевало ала-молан
  утыр йошкарга да шинчашӧржӧ дене эн тӱрыштӧ шинчыше
  Марина велышке йышт ончалеш .  но студент тӱшка тидым
  ок шиж , нуно уло кумылыштым , уло шижмашыштым мурылан
  пуэн улыт .
 шуко мартен студент-влак тыге мурен , мутланен шинчылтыт
  .  кече , касвел кавам тарай гай йошкартен , мӱндыр
  чодыра шеҥгек шинче .  йырваш пеш тымык .  кас . ола
  гына теҥыз вӱд гай тӱрлӧ йӱкын кас южышто лӱшка .
  чарныде трамвай шурга , коклан паровоз шӱшкалта , завод
  тӱрлын мӱгыра , тыште-тушто авто кычкыркала .  олаште
  йырваш шӱдыр гай электричество чылгыжеш , южгунам ,
  трамвай кайыме годым , волгенче гай ужарканде тул ылыжалта .
 - эй , ӱдыр-влак , мо тыге тӱҥшӧ гай шинчеда ?  ме вет
  гулятлаш лектын улына .  а гулятлаш гын , мужыр кӱлеш
  .  пуыза-ян мыланем иктым да эн чевержым , - тӧрштен
  кынеле Платонов .
 - чеверже вет чеверым ончалеш ...  а тыйым ават ыштымыж
  годым чеверташ чылт монден , - туран ойлен воштылеш
  ош ӱдыр .
 - ну , Катю-уша , тый эре тыгаяк улат ...  кеч-кунам
  мыйын романтический настроенийым пытарет ...  от уж
  мо , вет шошо , а шошым вообще соптыра айдеме ок лий .
 - кузе туге ?  - маныт ӱдыр-влак .
 - тугак ...  моторлык нерген тендан вульгарно-материалистический
  шонымаш .  те моторым чурийвылышыште веле кычалыда ...
 - вара адак кушто кычалаш ?  - шыргыжеш ялгенче ӱдыр .
 пӧръеҥ рвезе-влак ала-молан пеш кугун воштылыт .
 - мыланем эртак ош кудырет ден шӱргӧ чеверет ок сите
  шол .  мыланем ... мыла-ане-эм ! . .
 - сита , тидыжат пеш ситен , - тӱшка гыч ала-кудыжо
  кычкырале .
 - тыланет ... тыла-ане-т  " ду-ухо-овная кра-со-та "
   кӱлеш , да ?  эх , идеалист !  тый Платонов отыл ,
  а самый Платонжак улат .
 - да-да , тыге манаш лиеш , именно  " духовная красота
  "  дене кап-кыл , шӱргывылыш ушнымаште веле чын моторлык
  .  но  " духовная "  манмыжым материалистла умылаш
  кӱлеш .  а тый , Кити , мыйым эре ит койдаре , мый
  Платон омыл , Платон тудо идеалист , а мый ...
 - ох-хох-хо !  ах-ха-ха !  Кити , - воштылыт студент-влак .
 - ах , могай нежный улат тый , Платонов !  кузе тыйжым
  манаш ?  мый - Кити гын , тыйже вара тожо Митя от лий
  , а Ми-ити лиятыс ... Ми-ити ! . .
 - а тый , Катюша , чылт ия улат !  ият веле огыл , а
  сотанажак ...
 -  " прекрасна как ангел небесный , как демон коварна
  и зла "  , - мура йытыра студент .
 - ну-ну , чарне тыйжат , Шаляпин !  - мурышо студентымат
  ош ӱдыр чара .
 - тыге , Мити , тый ужат , Платон отыл .  туге гын ,
  ала Сократ улат ?  тый шинчет , Сократ кузе моторлыкым
  умылен ?  мый тудын нерген ик книгам лудынам .  тудат
  шкенжым пеш моторлан шотлен .  тудо тореш шогышо кугу
  пылышан улмаш .   " мыйын пылыш эн мотор , тудо моло
  деч утларак йӱкым колаш полша "  манеш улмаш .  нер
  тудын тоже лопка , кугу неррожан - адакат пеш мотор
  : шуко южым авалтен пурта , утларак пушым шижеш ...
   ала тыят тыгак айдеме моторлыкым умылет ?
 - ох-хо-хо ! . .  Сократ .  философ , - лӱшкат рвезе-влак .
 - уке , тидым нигузе чыташ ок лий !  Катерина Петровна
  , тылеч вара мемнан коклаште чыла пытыже , - сырен
  пелештышат , Платонов ӧрдыжкӧ лие .
 - ай , Катюша , могай йылморгаж улат !  молан тыге рвезын
  кумылжым волтет ?  - ӧпкелен пелешта Марина .
 ош ӱдыр вожыльо , шкаланже шке ӧпкелыше гай койо .
  вара верже гыч тӧрштен , Платонов дек мийыш .
 - мый , Манюш , чечас тудым сӧрастарем .  ну , Митя
  , вуеш ит нал , айда мирым ыштена .
 - уке , уке , нимогай мир ...  война , война веле -
  моло нимат уке ...  война !
 - ну , Платонов , ит нечкылане .  айда теве тушко , Тайницкая башня деке
  миен толына .  шинчет , мыйын лачак Л .Н .Толстойын
   " Война и мир "  романже нерген тый денет мутланышаш
  уло .  вашке литература дене зачет тӱҥалеш .  да ,
  лачак меат  " война "  почеш  " мирым "  ыштена .
  ну , сита , кондо кидетым ...  теве тыге , сай мужыр
  гай .  ну , на-право , шагом-ом марш !  - манешат ,
  ош ӱдыр шуко-шагал чараклылше Платоновым вӱден наҥгая
  .  кодшо-влак ик жап кайыше мужыр нерген мутланат ,
  воштылыт .
 - оҥай мужыр , - манеш ик студентка , - Катя эре тыге
  Платоновым койдара .
 - койдара , а Митян ӱмбач шара шинчажым ок нал .
 - чоя , каваршаш ...
 - эх , вот интересно , йолташ-влак , интере-есно-о !
  . .  тыште адакат диалектика  " единство противоположностей
  , притяжение и отталкивание "  .  мый вет эре тыланда
  манам :  " кеч-кушто диалектикым ужын мошташ кӱлеш
  "  , - кужу студент кынел шогалын пелештыш .
 - теве адак вес философ лекте .
 - Шабердинат Платонов гай иктаж дене  " война и мирым
  "  ыштынеже аман .
 - уке , тидыжын але нигӧн дене ...
 - ну , йолташ-влак , мӧҥгӧ велыш тарванашат йӧра дыр
  , эрла вет занятий , - манеш Марина .
 - йӧра , ситыш ...  кайышна ...  - манытат , студент-влак
  , верышт гыч тарванен , Чернышевский урем велыш ошкылыт .
 - Кугергина йолташ , тый денет ... пырля ошкылаш лиеш
  ?   - Маринам поктен шуын , чаплын чийыше ошалге студент
  йодеш .
 - пожалуйста , Тимин йолташ , - пелешта Марина да студентын
  кидпӱанже гыч миен кучымыж годым ала-молан вуйжым кумык
  сака .
 крепость песте воктене калык шагалемын , мужыр дене
  коштшо-влакат шуэракын койыт .  а Озаҥ ола тугак лӱшка
  , толкын почеш ловыкалтше теҥыз гай вашке шыпланен
  ок керт .  йырваш тӱжем тул чолгыжеш .  шошо кас .

 141 тумерыште
 1
 Каври Сергей мӧҥгӧ толмыж годым , ялешак кодын , кужун
  илаш шонен огыл улмаш .  ачажын эре ӧпкелен возымыжлан
  гына толын , шочмо вержым ужын коштын , адакат олашкак
  пӧртылаш шонен .  туге гынат илыш вес семын савырнен .
 ты гутлаште Каври кугызан илышыже путырак соптырген
  улмаш .  ийгот шот дене тудо пеш шоҥго огыл гынат ,
  тазалыкше пытен .  изиж годсек эре нужнаште орланен
  илымыжат , неле пашажат тудым чот ӱҥгыртеныт .  теве
  шоҥго могыржо чылт пуаҥше гай лиеш , теве пагар дене
  матылана , ситартышлан шинчажат петырнен шуын .  йӧра
  эше Йыван вате шешкыже ушан ӱдырамаш , марийже сар
  гыч пӧртылын огыл гынат , вес марийлан марлан каяш
  монь шонен огыл , Каври кугызам ончен .  пашаже гын
  тудланат чот логалын , ынде ӱмажсек , ончылисек гына
  изи эргыже , Семон , кырча-марча пашалан полышкалаш
  шуын .
 Сергейын толын лекмыжлан Каври кугызат , шешкыж ден
  уныкажат пеш куанен улыт : нунылан уэш ош кече ончалме
  гай чучын .  тымартен телет-кеҥежет коҥга ӱмбалне почаҥше
  Каври кугыза уэш тырлен , писештын .  эрдене эрак коҥга
  ӱмбачын кывыжге вола , сурт коклаште иктым-весым тӱкала
  , лым лийде , эргыж дене мутлана .  тудо тунемдыме
  шоҥго еҥ гынат , чылт умылыдымо огыл , эргыж дене кутырен
  мошта .  кас еда коктын ӱстел воктен шинчытат , пелйӱд
  марте эртарат : газетым лудыт , мутланат .  южгунам
  , тыге шинчылтмышт годым , пошкудышт-влак толыт , иктым-весым
  йодыштыт , умылкалат .  ачаже , эргыжым ончен , ушан
  мутшым колыштын куана , эгыже шоҥгын у илыш велыш шогымыжлан
  пеш пагала .
 икана коктын мутланен шинчымышт годым Сергей тыге ойлен :
 - ачий , мый тендам ужын каяш веле толынам , кеҥеж корно
  таптылгымек , адак олашкак пӧртылаш шонем , - манын .
 Каври кугыза ик жап , нимом пелештен кертде , сокыр
  шинчажым пыч-пыч ыштен , эргыжым тура ончен шинчен
  .  вара , чал вуйжым рӱзалтен , эрдыжым кроп перен
  , шӱлыкын пелештен :
 - тыге ынде , эргым , ужамат , шочмо мӧҥгет тыланет
  пире пыжаш гай веле чучеш аман ...  ялыште илымет ок
  шу .  мом ыштет лаваса , виеш чараш ӱнарем ок шуто
  .  шке шинчет ынде ...  иктым гына тыланет каласынем
  ыле : мыйын ӱмыр эртен , Сергуш , кугунак вучашет ок
  логал , шке кидет дене поген опто да кушко шонет ,
  тушко кае , кузе моштет , туге иле .  тылеч коч мый
  тыланет нимомат каласен ом мошто !   - тыге манынат
  , Каври кугыза адакат , тоштыж гаяк сугырген , коҥда
  ӱмбак пеҥыжтыл кӱзен .
 ачажын мутшо Сергейлан пеш нелын чучын .  шуко мартен
  ораж дене шонен шинченат , кенета каласен :
 - йӧра , уке гын , ачий , ом кае .  паша тыштат шуко
  уло , мыланем сита .
 - улде мо , пеш уло шол .  теве вашке шошо ага тӱҥалеш
  .  вара адакат Йыван вате шешке шкак куралӱден толаша
  мо ?  Семонна гын але изи .  ынде уэш лавыран йыраҥ
  корныш пурымет ок шу гын веле ?  туге гынат умбакыжым
  иктаж семын йӧнештараш лиеш , теве ынде вашке уныкам
  шуэш ...
 - уке , ачий , мый мланде паша деч лӱдмаш уке .  мый
  вес паша нерген ойлышым вет , тый шыч умыло : тунемаш
  кӱлеш да у илышым ышташ пижман .
 - эй , эргым , чылт орадак отыл , тунемметат сита .
   тыйын уш-акылет дене ялыште пеш кугу пашам ышташ лиеш
  .  юмо тазам гына пуыжо .
 -  ... да микыт чӱчӱ казам пуыжо .  ха-ха-ха !  ойлен
  моштет улмаш , ачий , а мый адак ынде йӱдыгаш тӱҥалынат
  , шонем ыле .
 - яҥгар кашкам вӱд ок нал-ла , - манеш куанен колтышо
  Каври кугыза .
 2
 тыге , шоныде , Сергей Тумереш кодо .  кодо да вигак
  пашалан пиже .  эн первыяк тудо рвезе-влак дек лишеме
  .  Тумерыште ӱмаштак комсомол ячейка почылтын , секретарьлан
  сапан кугызан эргыже , Миклай шоген .  Сергей , тудын
  дене вашлийын , комсомол паша нерген мутым лукто .
   пале лие : ячейкын пашаже пеш начар каен .  ячейкын
  членже-влак огыт шукем , первыяк шым еҥ возалтынат
  - тугак , ячейкын пашажат алас-булас : погынымашым
  эртарыме , членский оксам погымо да шукошагал газет-книгам
  шаркалыме веле ыле .
 - она мошто , кузе ыштышашыжымат огына шинче .  телым
  спектакльым шындынена ыле ,  " артистым "  ышна ситаре
  , ӱдыр-влак огыт мод , вожылыт .  докладым монь ышташ
  кӱлеш ыле да , мемнан коклаште кертшыже уке .  вуйгакшат
  теле гоч кок докладым колыштна , тудыжымат села гыч
  толын ыштеныт , - манын , Сергейлан Миклай ойлен .
 - чын , моштен одал , тунеммыда , шинчымашда шагал .
   рвезе-влак деке миен мошташ кӱлеш .  мемнан ял - улак
  вер , пашам виктараш куштылгак огыл ...  ну , йӧра
  , ынде ончыкыжым чотрак пижашна возеш , а паша тендан
  рвезе-влак але , тарватыдыме .  да , Миклай шольо , тый
  музыкылан мастар улат , маныт , чын мо ?
 - мастарже-можо , гармонь дене да шӱвыр дене изишак
  толашем .  кӱтӱштӧ коштмем годым Мачу туныктен .
 - эй , тыгай комсомолецын пашаже пеш сай кайыманыс .
 - мыскарам ойлет .  шӱвыр да монь кузе полшен кертыт ?
 - кучылт моштет гын , шӱвырат , гармонят кугу организатор
  да пеш тале агитатор лийын кертыт .  пашаже - моштымаште .
 - ну , тидым ала-кузе умылаш .  тымарте мемнам  " комсомолышт-мошт
  , гармоньым магырыктен , муренкуштен коштмышт веле
  "  манытат , мый кызыт музыкым кидышкемат кучымаш уке
  .  пеш шокталтымем шумо годым пасушко да монь лектын
  шоктем .
 - кӧ  " манеш ? "  манме ден  " манмымат "  ойыркален
  мошташ кӱлеш .  ме шке пашанам  " манеш "  почеш гына
  ыштен огына керт .  вес могырым , вет пеш сай койышымат
  , пашамат локтылаш лиеш .  паша моштымаште шол .
 - туге ынде , Сергей изай , чот полшаш тӱҥалашет возеш
  .  тыглайже , рвезе-влак ыштынешт , пашалан огыт ӧркане .
 - йӧра , таче кастенак рвезе-влакым пого , мый нунын
  дене ялысе комсомолын пашаж нерген мутланен ончем .
 3
 умбакыже паша тыге кайыш .  ик мотор шошо кечын ӱдыр-каче-влак
  олыкыш погынен лектыныт .  игече пеш чевер .  ояр кава
  гыч шошо кече шыргыжеш .  лопка олык сывын посто гай
  ужарген возын .  вӱд тӱр арамаште шошо кайык лӱшка
  .  шошо кайык гаяк ӱдыр-рвезе-влак чогият .  теве мурым
  муралтат , теве кодыге мутланат , теве воштыл колтат .
 тиде годым арама ора шеҥгелне шӱвыр йӱк шоктыш - тиде
  Миклай ныл-вич рвезе дене вес могырым толеш .  нунын
  коклаште Сергей .  рвезе-влак нуным ужычат , ӱдыр кашак
  деч ойырлен , ваштарешышт куржыч .
 - кӧ тушто шӱвыр дене лектын ?  - манын колтат ӱдыр-влак .
 - Мачу кугыза дыр , - манеш изирак капан ӧрш гай чумыраш
  ӱдыр .
 - огыл , Сапан Миклает таче шӱвыр дене лектын , - манын
  ойла кушкын гына шушо йытыра кап-кылан , шем шинчан
  яндар ӱдыр .
 -  " Миклает "  ышталеш Палийже .  кузе тудо мыйын лийын ?
 - тыйын улде мо , пеш тыйын , молылан гын тудын дене
  вашлияшат ок лий : вик ош шинчат дене ончаш тӱҥалат .
 - а тый тудым шем шинчат дене ончалнет , ужат ?  - ваштарешыже
  пӱчкеш ӧрш гай ӱдыр .
 чыланат воштылыт .
 - мо шатын .  Миклай шукертсек шӱвыр дене лекмашыже
  уке ыльыс , - манеш , изишак купчыргаш тӱҥалше пеледыш
  гай койшо илалше ӱдыр .
 - уке ыле , да таче теве лектын ...
 - шошым , саска пеледме годым , чылт мурыдымо кайыкшат
  мура , очыни ...
 - коракат магыра ...
 - шошылан Начият муралташ тӱҥалын да ...
 - мо , тый мыйым корак дене таҥастарет ?
 - уке , мутлан гына тыге ойлышым .  тый моло годым мурашыже
  пеш от йӧрате да ...
 шем шинчан йытыра ӱдыр , почешрак кодын кайыше вес ӱдыр
  деке миен , йыштрак йодеш :
 - тудыжо ... оласе вургемым чийышыже , кӧ-ӧ ?
 - от пале мо ?  Каври кугызан Сергейже , шукерте огыл
  ола гыч толын .
 - э-э , колынам .  мый тудын салтакыш кайымыж годым
  изирак кодынамат , пешыже омат пале .
 - рвезыж годым пеш мотор улмаш , маныт .
 - теве ужына .
 - кӧн ...  Каври Маринан таҥже улмаш .
 - ожныжо ?
 - ожныжо , Маринан ӱдыр улмыж годым .
 - а кызытше ?
 - кӧ шинча , ындыже чыла пытен дыр .  Сергейжын кайымыжлан
  кандаш ият шуын да .
 - шӱвырзӧ йыр вӱдылалтше пӧръеҥ рвезе-влак ӱдыр тӱшка
  деке лишемыч .  сӧйлат , мурат , южыжо куштышын коеш
  .  кок тӱшка ваш ушнымек , ик жаплан шыпланышт .
 - поро кече , ӱдыр-влак , коштыда веле ?  - манеш Сергей .
 - пеш поро .  коштына ...  таче кечыже пеш чевер да
  нимат мӧҥгыштӧ шинчыме ок шу , - маныт вуеш шушо ӱдырышт-влак .
 - туге , кече пеш мотор .  тыгай годым погынен веселитлаш
  кӱлеш .  чыла шке жапыштыже лийман : паша годым - паша
  , яра кечын - каныман .
 - ӱдыр-влак , рвезе-влак , мо пеш шып лийда ?  айста
  иктаж мурым муралтена .  Миклай , шӱвыретым шокталтеян
  , - манеш Миклайын лишыл йолташыже Епим .
 Миклаят шӱвыроҥжым пуалешат ,  " олыкет воктен кайыме "  мурым
  шокталта .  пӧръеҥ рвезышт почешыже мурат .  ӱдыр-влак
  гына тугак шып улыт .  Миклайын шоктен чарнымекше ,
  Епим адак ӱдыр-влаклан пиже :
 - а те таче мо тыгай лийын улыда , огыдат муралтыс ?
 - мурашыже мо , ала-кузе ...  Сергей изана мемнан коклаште
  у еҥ да , вожылмо гай веле чучеш , - манеш шем шинчан
  Палий .
 - туге ынде , мый мо шоҥгырак еҥ уламат , тендан компанийдам
  пуженат кертам , - манын , Сергей Палийым воштылал ончале .
 - ай , туге ит ойло , Сергей изай ...  тый але коло
  ияш каче дечат ончылно шогет , - манешат , Палий ,
  вожылшын койын , ӱдыр коклаш пурен шылеш .
 - а мо вожылмыжо , мо-можо , теве мый шке тыланда тӱҥал
  пуэм , - манешат , илалшырак ӱдыр муралта :
 олыкет воктен каяльымат ,
 шудо шырчат чарале ...
 умбакыже ӱдыр-каче-влак чыланат полшаш тӱҥальыч .  тӱшка
  муро мӱндыркӧ шергылте :
 пасуэт воктен каяльымат ,
 уржа шыркат чарале ;
 печет воктен каяльымат ,
 пече чаракет чарале ;
 ик моторжым йӧратем , маньымат -
 еҥга-тушманет чарале .
 эй , ӱдыр-влак , путырак кертыда улмашыс .  чынак .
   тыгеже гын мыйымат туныктыза .  мый ынде тошто годсо
  муремат чылт монден пытаренам .
 - тунем , тунем ...  теве мемнан Палийын лудыш мурыжо
  пеш шуко уло .
 - тыге шке орашт дене мураш мемнан ӱдыр-влак пеш кертыт
  , а теве Чопайсола кашак гай калык ончык лектын мураш
  гын , вара паша пытыш .
 - кузе туге ?  - йодеш Сергей .
 - лӱдыт , вожылыт , воштылаш тӱҥалыт , маныт .
 - молан тунар койдарет , Епим ?  ик гана теве , Кори
  Маринан ылмыж годым , тугай касым эртарышнас .
 - тулеч вараже адак чыла шулыш .
 - теве тиде койыш , ӱдыр-рвезе-влак , викшымак ойлаш
  гын , нимоланат ок йӧрӧ .  муро , музык осал паша мо
  ?  тыгай койышым кудалташ кӱлеш .  мый теве тӱрлӧ калыкымат
  ужын коштынам , а шке мурышт , музыкышт деч вожылшым
  ужын омыл .  теве украин калыкым налян ,нуно могай
  мурызо улыт .  нуно кеч-куштат эре мурат : паша ма
  , пайрем ма ...  веселан илен моштат .
 - айста , ӱдыр-влак , Пеледыш пайремлан концертым ямдылена
  , - манеш Миклай .
 - чынак , пеш сай лиеш ыле .  айста тугай кружокым ыштена
  , - утырген ойла ик рвезе .
 - ай , тугайышкыже она возалт .
 - а мо она возалтше , нимат огыл , - манеш ӧрш гай чумыраш
  ӱдыр .
 - кӧ возалтеш гын , возалтше , ме кызытеш чытена ...
 - первый моло возалтышт , вара ужына ...
 - мый гын ойыртемынак ом возалт , - мут шокта ӱдыр коклаште .
 - молан лач возалташыже , паша возалтмаште огыл вет
  .  тугакат ямдылалташ лиеш .  кузе шонеда , ӱдыр-влак
  ?  - йодеш Сергей .
 - тыглайже гын , нимат огыл , лиеш .
 - айста адак муралтена , мом тушто ӱчашен шогаш , -
  манеш Епим .
 - эй , рвезе-влак , ала иктажыда у мурым шинча ?
 - теве мемнан Сепан шинча , тудо  " У илыш "  журнал
  гыч тунемеш .
 - Сепан шольо , тӱҥалтышлан муралтен пу-ян , - манеш
  Сергей .
 - нимат огыл , - манешат , лопката туп вачан рвезе кокыралтышат
  , тӱҥале :
 тыгат илен , мо пайда ,
 тугат илен , мо пайда ?
 тошто йӱлам мондена гын ,
 тиде лиеш ик пайда .
 мемнан Совет пеш виян -
 нужна-марда ик оян .
 кӱртньым воштак таптышаш ,
 у илышым ыштышаш .
 вара тиде мурымак уэш тӱшкан мураш тӱҥальыч .
 4
 кастене Сапан Миклайын гармоньжо рвезе калыкым адак
  ял покшеке чумыра : тушто нуно умыр касым , воштыл-модын
  , лӱшкен-мурен эртарат .  нунын муралтыме мурышкышт
  эркын-эркын у сем пура , мутыштат вес семынрак савырна
  , пылышым кушкедше шакше мут шагал шокта .  чынжымак
  , рвезе-влакын тиде у койышышт ӧрдыж еҥлан кенеташте
  ок кой , но тӱҥалтыш уло , варажым кугырак-влакат тидым
  шижаш тӱҥалыт .
 кас ӱжара годым , ӱдыр-влакын шаланен пытымекышт , кодшо
  пӧръеҥ рвезышт адак Каври Сергейын ойлымо мутшым колыштыт
  .  а Сергейын рвезе-влакын кумылыштым савыраш ушыжат
  сита , мутшат савырнен мошта .
 -  ... шольо-влак , вет мыланна , рвезе калыклан , изиш
  вуй йыр шоналтыде илаш ок лий .  рвезе илыш - мотор
  пагыт .  айдеме мо сайым ышта гын , рвезе годым ышта
  .  те ончыкылык калык улыда , садлан мом ыштеда гын
  , шкаланнак лиеш .  эре тошто семын илаш огеш лий .
   а мемнан Тумерын гын , ужамат , кугун ончык кайымыже
  огеш кой .  революций мыланна кугу эрыкым пуэн , тудо
  эрыкым кучылт моштыман - у илышым ышташ тӱҥалман .
   а у илышым ышташыже шуко шинчаш , тунемаш кӱлеш .
   тендан коклаште иктат газетым , книгам луддымо лийман
  огыл .  тышечын политика пашам , тӱня илышым шинчен
  , умылен шогаш лиеш .  илыш-йӱла экшык дене кучедалмаш
  - адакат тендан пашада .  кӧ молыжо лавыра илыш дене
  , асамлан инаныме дене , поп шояк дене кучедалеш ?
   кӧ молыжо озанлык пашам у семын , наука кӱштымӧ почеш
  , ышташ тӱҥалеш ?  тыгакшак кӧ илыш тӧрсыр дене , айдемын
  сут койышыж дене кучедалаш пижеш ?  эн ончычак , рвезе-влак
  , тиде - тендан пашада .  шижыда ,  " тунемаш кӱлеш
  "  манмымат келгын умылыман .  шинчымашым погымо дене
  пашам пырля ышташ , тошто илышын косаж дене чарныде
  кучедалаш кӱлеш .  шоналтыза тидын нерген , шольо-влак
  , чот шоналтыза ! . .
 шып колыштеш рвезе калык .  колыштеш да шонаш лиеш .
    " чын ... тугак шол ... тиде мемнан паша "  , - шокта
  тыгай годым .  южыжо шкаланже ӧпкелыме гай кугун шӱлалта
  , ешарен пелешта :
 - черт , так эре шкенам гына шонен илена .
 - эре шке нерген гына шонен илыме дене ок лий шол .
  илыш йодеш , илыш тендан деч кугу пашам вуча .  ыштен
  шуктеда - кугу чап , огыда шукто - намыс , - ешара
  Сергей .
 мӧҥган-мӧҥгышкышт шаланен кайыме годым пырля ошкылшо
  кум комсомолецлан Сергей ойла :
 - а тыланда , рвезе-влак , чыла пашаштыжат эн ончылно
  лияшда кӱлеш .  тендам ончен , молышт тунемышт .  пашадан
  сай могыржо , пайдаже калыклан раш койжо , вара комсомол
  лӱмда кӱшкӧ кӱза , тендам колышташ , пагалаш тӱҥалыт
  .  теве вашке шошо ага тӱҥалеш .  ялыште йорло , имньыдыме-влак
  улыт , южыштын урлыкашышт шагал .  нунылан ӱдаш полшашна
  возеш .  толшаш кугарнян Мачуш кугызалан да тулык Опим
  кувалан куралӱден пуэна .  теве ялысе поян-влак тоштышт
  гаяк вуйыштым нӧлтынешт .  уна , Ондри , Келмак почиҥга
  тулык ӱдырым ашна да пеш обижая , маныт ; Овром Метрий
  вакшыштыже Макар кугызам чылт ярак ашна , маныт , оксам
  ок тӱлӧ .  тугай шуко лектеш . вет тидым тыге кодаш
  ок лий ...
 - ой-йой , Сергей изай , тыгеже гын , паша пеш шуко
  лектешыс .  ме чылажым ыштенжат она сеҥе , - манеш
  ик рвезе .
 - сеҥаш кӱлеш .  паша деч , кучедалмаш деч лӱдын шогышо
  чын комсомодец лийын ок керт .  комсомол билетым яра
  огыт пу .  комсомол - чыла пашаштат партийын эн лишыл
  полшышыжо .  мыланна тидым мондыман огыл .  кызыт мемнан
  тӱҥ задачына - политика шинчымашнам шарымаште да шке
  йырна шемер массым чумырымаште .  тиде пашалан ынде
  планым ыштыме .  тудым кузе гынат шукташна кӱлеш .
   тыге , шольо-влак , мемнан ончылно шуктышаш пашана
  шуко уло ...  ну , йӧра , кызытеш чеверын .  сай малыз !
 - шижат , Йыван , Сергей Гавриловичет пашалан чот кычкынеже
  .  могай пеҥгыде марий , - ик рвезе шке йол ташыжлан
  ойла .
 - пашам виктарен кертшашлык , пале .  пижашна возеш
  , эре тыге урем воктен эртарыме дене ок лий .  кунамсек
  тудо партийыште шога ?  - йодеш Йыван лӱман рвезе .
 - 1919 ийыште Йошкар Армийыште пурен , - умылтара Сапан
  Миклай .   - о , герой тудо !  ончыгече кастене мемнан
  дене граждан сарыште коштмыжым ойлен шинчыш .  перекопым
  налме годым лач тушто лийын .  ойла дык - ӱпет гына
  шогалеш .  тыге ик гана теҥыз вӱдым оҥ даҥыт келын
  вончышна , манеш ...

 142 каникул годым
 1
 кеҥеж рӱдӧ гутлаште пеш чевер игече толын лектеш .
  шагал кеҥеж тыгай мотор пагыт толде эрта .
 уржа-сорла жап .  игече тунам эре ояр шога .  кечывал
  лишан гына канде каваште ший гай йылгыжше тӱран кӱпшака
  пыл-влак кояш тӱҥалыт .  нунын ӱмылышт шиштедалтше
  теҥызла эркын ловыкалт кийыше уржа пасу мучко куштылго
  тагына пуш гай ийыт .  теве нуно эр годсек тӱредше-влакым
  чон кандарыше ласка юалгышт дене ик минутлан шыман
  ниялтат да вара , пасум , ужар олыкым , эҥер вӱдым
  тӱрлӧ тӱсым модыктен , мӱндыр чодыра ӱмбаке каен йомыт
  .  мардеж тыгай годым ни пучлеш , ни уке .  лач тура
  кечывал жаплан гына такыр пасушто я пуракан корнышто
  пӧрдшӧ мардеж меҥгыла шогалеш .  кас велеш кечывал
  рӱдылан лекше кӱпшака пыл-влак , шуяланен , кугырак
  орашке ушнен , ала-кушко каен эртат .  мардежат йӧршын
  чарна .  тымык кас юалгеш шуын шушо уржа пуш гына утларак
  нугыдемеш .  тыгай кас южын куатше пеш кугу .  кужу
  кече мучко тӱредше ты пагытыште шке нойымыжым ик жаплан
  йӧршын монда , уэш вийже пура , парня коклаш утыр кугу
  кормыж погына , утыр чӱчкыдын кылта пидылтеш .  тунам
  оҥышто паша вий адак чот чучеш , шӱмыштӧ ала-могай
  куанымаш погына , паша кокла гыч изи йочала модмо ,
  орадыланыме шуэш , шижде , муро муралтеш .  садланак
  кече , кава тӱрыш волен , йошкар тыртыш гай койын ,
  мӱндыр чодыра шеҥгек пура гынат , але мӧҥгӧ кайымет
  ок шу .  тиде - айдемын пиалан жапше .  чынжымак ,
  шке кумыл пыштен ыштыме паша айдемылан моткоч кугу
  куанымашым , ласкалыкым пуа .  очыни , тыште айдеме
  тукымын ожнысек паша дене варналт толмыжо , паша дене
  айдемын айдеме лиймыже коеш дыр .  мутлан , тыге паша
  дене илен тунемше еҥым ярашке лук-я - тудо , чылт таза
  айдеме , тӱсшым йомдара , шӱм-кылже вургыжаш тӱҥалеш
  , ала-мом эн кӱлешым йомдарыше гай койын коштеш .
 мӧҥгӧ кайыме жап шуын гынат , Марина ден шольыжо але
  пеш виян тӱредыт .  мутланат , воштылыт да тӱредыт
  , сылне мурым муралтат да ӱчаш-ӱчаш кылтам пидыт .
 - ну , игем-влак , тачеш ситарена чай ?  уна , кечат
  аваж помышыш пурыш , калыкат мӧҥгӧ тарванен , - манеш
  Кори кугыза .
 - сита гын , сита огыла .  айда , Маню , кылтатым пид
  да каена . - манеш Васлий акажлан .
 пытартыш кылташтым сусла шогалтымашке ачаштлан намиен
  кудалтен , ӱчашен , аҥа вуй корнышко куржыт .  а тушто
  тыныс пасу корно дене калык ял велыш йога .  теве ик
  тӱшка ӱдыр-рвезе-влак пеш лӱшкен толыт , нунын почеш
  илалшырак кува-кугызашт шывыге мутланен ошкылыт .
  рвезе тӱшкаште Сапан Миклайын гармоньжо йытмыжалтыш
  , тудым ӱдыр-каче-влакын тӱшка мурышт руалтыш .  муро
  йӱк умыр кас тымыкыште мӱндырк шергылтеш : теве ял
  шеҥгел куэрлаш миен тӱкна , тушечын пасу покшел отышко
  лупшалтеш ; теве корем серыш миен керылтеш да адак
  лопка олык мучко яндар эҥер вӱд гай тӧр йога ...
 2
 а мӧҥгыштӧ Кори кува эргыж ден ӱдыржым пасу гыч пеш
  вуча .  вольыкымат шукертак петырен , шем ушкалын нугыдо
  шӧржымат шаҥгак лӱштен пурен .  подышто шӧранлашка
  кӱвар ӱмбак лектын йогышаш гай тӧрштылеш , йылгыжше
  самоварат ӱстембалне шыма кас мурыжым ӧрканенрак мура
  .  Кори куван чыла ямде .  ӱстембал тура кечыше лампым
  чӱктышат , пӧрт покшек шогалын , ик радам ончал савырныш
  .  чыла шке верыштыже .  Кори кугызан пӧртшӧ тоштак
  : тугак урем дене кудывече вел пырдыжыште кок изирак
  окна гыч , пӧрт покшелне акрет годсо тумо ӱстел , шӧлдырамбалат
  тоштыж гаяк уло .  пӧртшӧ тоштак гынат , кӧргыжӧ чылт
  весын , ала-молан тоштыж дечын йоҥгыдыракын , чучеш
  .  кушко от ончал - чыла вере пеш яндар , пеш ару .
   пӧрт пырдыжат тоштыж семын монча пырдыжла какарген
  шемемше огыл , а нарынчалге яндар шыште тӱсан .  ончыл
  лукышто кугу юмышӧрлык огеш кой .  тиде акаж гаяк Чарлаште
  тунемше Васлийын пашаже .  ачаж ден аважлан вера нерген
  , поп шояк нерген тудлан шуко умылтарашыже логалын
  .  Кори кувалан ты нергеште шонен-азапланен кошташыжат
  шуко верештын , пошкудо вате-влак деч кочо мутымат
  нумалын .  марлан толмыж годымак ачаж сугыньлымо шочынава
  юмымат ӱдырамаш пусакыште шуко марте ош шовычеш пӱтырен
  кийыктен .  ешыже мален колтымо шеҥгеч , пелйӱд годым
  кынелын , ты  " шочынава "  дене ала-мом шывыге мутланен
  .  изи вӱд чӱчалтыш пешкыде кӱм шӱта - йӧратыме шочшын
  кумылан мутшо ава шӱмеш кӱэмалтше тошто йӱлам шалата
  .  лукышто кызыт тошто юмышӧрлык уке гын , тудын олмеш
  сӱрет-влак ончыл пырдыжым сӧрастарен кечат .  теве
  Ильич рамке кокла гыч Кори кувам туран ончен шыргыжеш
  , тудын йыр моло-влакын изирак портретышт кечат ; нунын
  йымалне кугырак эргыжын , Пӧтырын , военный службеш
  сӱретлалтме карточкыжо-влак , Маринан телымак Озаҥ
  гыч колтымо изи сӱретше .  ӱдырамаш пусакысе тӧрза
  воктен изирак чурийончыш волгалт кеча .  урем вел окнашке
  вошт койшо вичкыж ош занавескым сакалыме .  тиде Маринан
  пашаже .  тудак , каникуллан толмекыже , кок кӧршӧк
  окна пеледышым шынден куштен .  иктыже чевер-кӱрен
  пеледыш дене пеледашат тӱҥалын , теве ик пеледыш чевер
  шинчаж дене занавеска шеҥгеч ончаш тӧча .
 оза кува кӱвар ӱмбаке ончале , лопка олымбал мучко шинча
  ончалтышыж дене солалтыш - кӱвар яндар , шӱк пырчат
  огеш кой , олымбал туддечат ару , волгыдо .  куван
  шинчаже ӱстембаке керылте , кидше ӱстембал шовычым
  ниялтыш .  шовыч чылт яндарынак ыш чуч , кок вере амыргыше
  пале уло .  садлан Кори куват тудым поген нале да клат
  гыч вес ӱстембал шовычым пуртен шарыш .  шкеже шоналтыш
  :  " Манюшем адак иктаж-мом манеш , лучо яндаррак лийже
  ...  ындыже рвезе-влак дене шкежат тунемалтын , пӧрт
  кӧргым эре арунак веле кучымем шуэш .   " арулыкым
  эскераш жап уке "  , - маныт вате-влак .  мый ожно
  шкат тыгак шонем ыле , да тиде чын огыл улмаш , тыгай
  мут його койышым пыдалаш веле йӧра "  .
 - мо азап , пеш кужун шогат , тӱнӧ пычкемышалташат тӱҥалыныс
  .  ачаштат кугырак гай огыл , рвезе-влакым кунам тымартен
  пасушто кучет ?  кужу кече мучко ноят вет .  ой , азап
  , - манят , Кори кува урем вел окнам почын ончале .
 лач ты жапыште капка йӱк шоктыш .  рвезе-влак пеш лӱшкен
  толын пурыштат , пӧртӧнчыл тошкалтыш мучашыште кечыше
  кидмушкыш ате гыч кидыштым , шӱргыштым мушкаш тӱҥальыч
  .  Кори куват эргыж ден ӱдыржӧ ваштареш пӧртӧнчык лекте .
 - мо тынар кужун шогышда ?  пычкемышат лийыныс ...
  Вачи , мушкыш атыштет вӱдет уло ?  шӱргӧ мушкашда сай
  шовыным пыштенам ыле , муында ?
 - уло , авай , - шовынымат муын улына .  мый пеш чот
  мушкым , тау ...  эй , авай , ончо , таче мый тӱредмаште
  Манюм ончылтышым , тудо шӱдӧ нылле кылтам веле тӱредын
  , а мый шӱдӧ витлым , лач шӱдӧ витлым темышым , товат
  !  - манеш Вачи .
 - темашыже теменат , да кылтатше тыгыдырак , мом , -
  шӱргыжым мушшыжла , Марина пелештыш .
 - шояк , авай , ит инане тудлан .  тыгыде огыл , ачай
  кылтам нумалмыж годым ойлыш :  " икгаяк "  , - мане
  ...  товат !
 - ну , йӧра , игем-влак , йӧра .  мом тынар толашен
  тӱредашыже , тенийсе паша садыгак вес ийлан ок код
  .  пытарена теве ... айдыза , пӧртыш пурыза , шужен улыда вет .
 рвезе-влакын ӱстел коклаш кочкаш-йӱаш шичмекышт , ачаштат
  толын пурыш .  паша гыч ноен толшо Кори кугыза лампе
  волгыдеш мочоло шоҥгемшын коеш : ӧрыш-пондашыже чотак
  чалемын , шинча луклаштыже куптыржат утларак лийын
  .  туге гынат але пеҥгыде кугыза .
 - ачаже , мо тугай нигунамат пашам уждымо гай толашеда
  ?  уржа-сорла годым пасушто кӧ тынар шога ?  нойышда
  вет ?  - манын , куваже ӧпке мут кокла гычак кугызажым
  шыман чаманен ончале .
 - рвезе-влакем кас юалге дене чот тӱредаш пижыч да изиш
  шукыракат шогышна ала-мо .  адак вет калыкшат вашке
  ок тарване , ояр кечыште ыштынеже , - манешат , Кори
  кугыза ӱстел ваштареш тошто пӱкенышкыже шинчеш .
 Кори кугызан изи ешыже , шырге погынен шинчын , кас
  кочкышым ышта .  оза кува ешыжым изин-кугун онча ,
  шунен пукша : под гычын шокшо шӧранлашкам оптен конда
  , кинде шултышым ешарен шулеш , рвезе-влаклан пӱжвӱд
  ӱштылашышт ош солыкым конден пуа , шкежат , ӱстел лукыш
  пырля шинчын , лашкам подылеш .  эргыж ден ӱдыржо посна
  ош терке гыч кочкыт , кува ден кугыза тошто гаяк пырля келге
  шун кӱмыж гыч подылыт .  пӧртыштӧ шокшо лие .  Марина
  , занавескым шупшылын , окнам комдык почат , урем гыч
  юалге кас юж пурен кайыш .  тудын дене пырляк ужар
  лышташ дене йылгыжын лӱҥгалтыме ӱдыр муро сем ала-кушеч
  шокташ тӱҥале , адак умла чечкемын йӱд мурыжо шергылте
  :  " тю-ли-льык , тю-ли-чык-чык , тю-ли-льык , тю-ли-чык-чык
  "  , - шокта пакча ломберыште .
 кочкын темме семын мут утларак лектеш .  рвезе-влакын
  - ик тӱрлӧ , шоҥгын - весе .  нуно тунеммышт нерген
  , ончыкылык нерген кутырат , нине - кечын ыштыме пашашт
  ден шке озанлыкышт нерген .  шоҥго-влакын мутышт шукыж
  годым эркын каен шогышо эҥер вӱд гай ласкан йога ,
  рвезе еҥын - курык сер гыч тӧрштыл волышо шошо вӱд
  гай куржеш : кайыме корныштыжо рок комылям вашлие гын
  , вигак кугу ӱчашымаш тарвана .  теве кызытат первыйжым
  сай мутланаш тӱҥалше Васли ден акаже ӱчашаш пижыч .
 - тый , Маню , мо-гынат , пӧръеҥ ден ӱдырамаш иктӧр
  лиймым утыжым кугемден умылет .  конечно , ӱдырамашлан
  чыла правам пӧръеҥ дене тӧрак пуыман .  тидын нерген
  мутат уке , нимогай ограничений лийман огыл .  мый
  ӱдырамашын натурыжо вес тӱрлӧ манам .  ӱдырамаш тугай
  ... изиш пушкыдырак , нечке .  тудо шукыжым шӱмжӧ дене
  ила , а пӧръеҥ - уш дене .  пӧръеҥын кап-кылжат утларак
  виян , уш-акылжат тале ...  пӧръеҥ , мо-гынат , - пӧръеҥак
  .  мый теве тый дечет шым ий изи улам гынат , тыланет
  нигуштат вуйым ом пу .  товат !  мом ойлашыже ...
   - тыге кочкын-йӱын йошкаргыше Васли акаж дене ӱчаша .
 - а-а , теве кузе тый равноправийым ончет улмаш .  тыйын
  оет гыч тыге лектешыс :  " ӱдырамаш - шочынак вес тӱрлӧ
  , тудо пушкыдо , слабый , ӱпшӧ кужу гынат , ушыжо кӱчык
  "  маншашет веле кодын .  садлан  " справедливость
  "  почеш гына суаплан пуымо гай правам пуыман ...
  ужамат , шольым , тый путырак реакционный теорийым
  луктынатыс , - манеш Марина Васлийлан .
 - могай реакционный ?  мый илышыште улшо чыным гына
  ойлем .  теве факт , факт вет : ӱдырамаш кокла гыч
  кунар кугу философ , изобретатель , художник , писатель
  , тулеч моло гениальный еҥ лектын вара ?  историй мучко
  шотлен тол теве : Аристотель , леонардо да Винчи ,
  Шекспир , Ньютон , Бетховен , Толстой , тулеч моло
  .  кушто тыште ӱдырамаш ?  тӱня шогымо годсек тугай
  гениальный ӱдырамаш путырак шагал лектын , а вет те
  , ӱдырамаш-влак , пӧръеҥ деч шукын улыда .
 - чын , очыни , ӱдырем , пӧръеҥ пӧръеҥак шол , пӧръеҥ
  дене иктӧр лияш ок лий , - манеш Кори куват .
 - уке шол , авай , чын огыл , Вачи чылт йоҥылыш ойла
  .  ӱдырамашын тымартен пӧръеҥ деч лапкан шогымыжо ,
  шеҥгелан кодмыжо илыш саманлан кӧра лийын толын ...
   а тый , Вачи , шинчет : ожно матриархат общество лийын
  .  кӧ тунам ешыште вуй лийын ?  але теве южо ир калык
  коклаште кызытат ӱдырамаш пӧръеҥ деч ончылно шога .
   тидым тый кузе ончет ?
 - матриарха-ат ?  тудо вет ожно лийын , шукерте ...
   ала тый матриархат саманыш пӧртылаш шонен коштат ?
   оҥай вет , товат !  ха-ха-ха !
 - ну , ындыже чылт орадылак ойлет .  тыгай мыскара дене
  мыйым , шольым , от чактаре .  а теве тыйын мещанский
  теориетым мый чечасак шалатем .  теве тый кугу ушан
  , гениальный еҥ-влак нерген ойлышыч .  нуно вет чыланат
  классовый обществыште иленыт , а тыгай обществыште
  ӱдырамаш эре правадыме лийын , пӧръеҥын кулжо , пӧръеҥын
  модышыжо лийын , манаш лиеш .  тидлан келшышынак ӱдырамашым
  ончен-куштеныт .
 пӧръеҥлан келшыше шокшо пыжашым ямдылыже , йытыран чиен
  шогалже , шке моторлыкшым эскерыже , икманаш , ӱдырамаш
  пӧръеҥын шержым темыше , тудым куандарыше ӱзгарыш савырнен
  .  кузе тый шонет : тыгай илыш саман годым ӱдырамаш
  шке вийжым , уш-акылжым почын кертын уке ?  а вет тыгай
  шучко саманыштат ӱдырамаш кокла гыч ушан , талантан
  еҥ-влак шуко-шагал лектеденыт .  историйыш ончал-ян
  - тушто шуко кугу лӱман ӱдырамашым ужаш лиеш .  ончыкыжо
  вет чыла весемшаш .  классдыме социалистический обществыште
  чыла тиде тӧрсыр пыта , ӱдырамашлан кумда корно почылтеш
  ...  тунам , Вачи , пӧръеҥ дене пырляк ӱдырамаш Шекспират
  , ӱдырамаш Леонардо да Винчиат шуко лиеш .  да мом
  ойлаш - тӱҥалтышыже кызытат уло .  мемнан Совет государство
  мучко кунар ӱдырамаш инженер , летчик , ученый лектыныт
  .  а ончыкыжо , ончыкыжо мо лийшаш !  вет шонен шуаш
  ок лий !  эх , тый , ораде рвезе , тымартен тидым умылен
  налын отыл !  теве ... вескана мемнам тыге ит ончо , -
  манешат , Марина шольыжын кудырген шогышо ракш ӱпшым
  шыман туржеш .
 васлият , ондакшым шыдешкен шушо , кенета куанен , воштылалын
  , акажым ончале .
 - ах , тый , черт , Маню ... товат !  кушто тынар шинчымашым
  поген шуктенат ?  теве тудым пычкемыш марий ӱдырамаш
  ман ...  дык , кызыт мый шкат ужам , ӱдырамаш пӧръеҥ
  деч мӧҥгеш огыл , товат !  да теве Маню шкежак факт
  .  пиж тудын дене ... черт !
 - мыят умылем , эргым , акат чыным ойла .  илышыште
  кугу пуламыр лийын , кугу вашталтыш .  революций кужу
  ӱпымат кӱчыкым ышта , кӱчык ушымат кужун шуен кертеш
  .  сай жапыште шочын-кушкында , игем-влак , пиалан
  жапыште ...  теве мый кызыт вуем йыр шонен шинчышым
  .  мыйын тыгай изи капра пӧртыштем тыгай калык лиеш
  , тыгай ушан мут шокташ тӱҥалеш манын , кӧ шонен ?
   омешемат кончен огыл ...  каен-каен , куш от шу ,
  илен-илен , мом от уж улмаш , - манешат , шочшыжым
  ончен куаныше Кори кугыза верже гыч кынелеш .
 урем вел почмо окнаште кокыралтыме йӱк шоктыш .  Марина
  , лӱдын , ӧрдышкӧ лие .  окна гыч шыргыж-воштыл шогышо
  Сергейын чурийже койылалтыш .
 - ну ,+ вачи ,  " научный диспутым "  пытарышда , ужат ?
 - а тый , Сергей Гаврилыч , колыштыч мо ?
 - кольым шол ... кызыт лач сельсовет гыч толамат , ойлымыдам
  кольым да шогальым .
 - а Маню вет мыйым йӧршын чактарыш .  товат !
 - ну , нимат огыл , Вачи , тый але изи улат .  чот тунемаш
  тӱҥалат гын , настоящий диспутыштат вуйым от пу .
  э-э , тыйын илышет але тӱҥалеш веле .  да , Вачи ,
  тока йодмо книгатым лачак муым .
 - Сергей гаврилыч , тый пӧртыш пуро , изишак мутланен
  шинчена , - манеш Вачи .
 -  " мутланен шинчена "  , а шкенжын шинчаже кумалташ
  тӱҥалын .  малаш воч , - манеш Марина .
 Сергей пӧртыш пура .  ӱмбалныже суррак тӱсан пинчак
  ден брюко , йолыштыжо суран кем , вуйыштыжо лопка кепке
  .  чурийвылышыже кечеш кӱын , чеверген , ӧрышыжӧ кӱляш
  гай ошемын .
 - поро кас ! ...  тевыс , Вачи , тыланет  " Историй
  "  .  первый ужашыже веле , весыжым шым му .  кызытеш
  тидым луд ...  а акатлан теве йодмыж почеш чернышевскийын
   " Что делать ? "  романже ...  да , Вачи , тый лудынат
  тиде романым ?
 - уке , лудын омыл .  оҥай мо ?
 - луд , обязательно луд .  тушто тый шкаланет оҥайым
  муат .
 - лудаш кӱлеш да , кызыт жап уке , теве кокла гыч историйлан
  чотрак пижнем .  уке гын мыйын тушто чыр шуко уло ,
  - манеш Вачи .
 рвезе-влак кумытын ик ӱстел лукеш погынен мутланаш тӱҥальыч
  .  шукыжым Сергей ойла , молышт колыштыт : тудо , сельсоветыште
  ыштышыла , газетым утларак лудын шога .  тунемме гыч
  политикыш куснышт .  кызытсе тӱня илыш нерген газетыште
  мом возгалат , кузе моло кугыжанышлаште революционный
  тарванымаш каен шога , мемнан элыште илыш кузе кая
  - чылажымат ик радам ойлен нальыч .  Кори кугыза тыгодым
  пӧртӧнчык малаш лекте , куважат ӱстембач кӱмыж-совлам
  поген нале да рвезышт-влакым малаш возаш чыштыраш тӱҥале .
 - айда , игем-влак , ынде кас шуко лийын , тачеш сита
  , адак вес гана мутланена .  Вачи эргым , кай , малаш
  воч ...  эрла адак вет эр кынелман .
 - ну , ситыш , Вачи , ават чыным ойла , жап шуко лийын
  , - мане да , Сергеят каяш тарваныш .   - чеверын !
   сай малыза !
 Вачи , вӱта ӱмбак кӱзен , пушкыдо шудышко малаш пурен
  возо .  Марина капка ончыко шумешке Сергейым ужатен
  лекте .  изишак коктын шыве-шыве мутланен шогышт .
 пычкемыш ялыште пеш шып .  пакчаште шопке гына йӱд юалгыште
  лышташыж дене эркын модеш да ял мучаш велым , шурно
  пасу гыч , пулдырчын йӱкшӧ шокта .
 3
 яра кече .  Кори кугыза , эрдене эрак кынелын , теҥгече
  тӱредме кылтам суслалаш каен .  игече шокшо шога .
   уржа кавыскаш тӱҥалын , садлан кылтам шукыжым эр юалге
  дене шогалтылыт .  Вачи , кынелын , вигак , книгам
  налын , тошкем куэрыш лудаш лектын .  пӧртыштӧ Марина
  ден аваже сомылым тӧрлатылыт : аваже коҥга воктен шогылтеш
  , ӱдыржӧ мурен-мурен , кӱварым мушкеш , пӧрткӧргым
  йытырая .
 - ӱдырем , ончал-ян , киндем кӱын мо ?  нӧлтал ончымаште
  куштылгын чучеш да ?  - йодеш Кори кува ӱдыржӧ деч .
 - мо , часым шыч ончо мо ?  час наре коҥгаште киен гын
  , кӱын .  чыте , авай , ынде мыят шке пашам пытарышым
  , кидем мушкам да ончена .
 Марина кидшым мушкын пурышат , аважлан полышкалаш тӱҥале
  .  коҥга гыч киндым луктедышт .  эр сомыл пӧртыштӧ
  пытыме гай лият , Кори кува ,  " ой-ой , нойышымат
  , изиш шинчын каналтем "  малден , коҥга тӱр олымбак
  шинче .  Маринат , ярсен , книгам лудаш тӱҥалын ылят
  , ала-мом шоналтыш да мӧҥгеш пыштыш .  эркын тарванен
  , аваж деке мийыш .
 - авай , нойышыч , ужат ?  - малдыш .
 - нояшыже , пеш ноен омыл да , эр годсек йол ӱмбалне
  шогылтшемла , йолем шумо , - манеш аваже .
 ӱдыржӧ аважын вуйышкыжо ончале , шӧрынрак кайыше мыгыльыжым
  тӧрлатыш да ӧршын койын пелештыш :
 - ой , авай , уна , мыгылет йымалне вует чылт чараҥыныс
  !  кай , ала-мо сӧралынат ок кой .
 - э-э , ӱдырем , ынде мыйын мо сӧралже , мо-можо .
  айда , шӱкшӧ кувалан йӧрен .  илышыште тыгак лийман
  - шке сӧралем мый тыланда пуэнам .  тендам ончен куанем
  , тудат йӧра .
 - тидыже тыге , авай , мый тудлан ом ман ...  мыгылет
  огеш лий гын , вуетат огеш чараҥ , огешат коршто ыле
  .  теве тый южгунам  " Вуйпундашем коршта "  манат
  .  мыгылет рончен кудалташ гын , сайрак лиеш ыле ,
  шонем .
 - кай , Маню , кӱлеш-оккӱл мутым ит ойлышт .  ынде ,
  шоҥго вуем дене , ушдымо Настай гай койын коштшашем
  уло коеш .  вара уремышкат лекме ок кӱл , вате-влак
  воштылаш тӱҥалыт .
 - кӧ воштылеш ?  тенийсе ийыште тый веле шымакшым кудалтет
  мо ?  уна , Сидыр ватат кудалтен .  опанас ватат шымакш
  деч посна коштеш .
 - ойлет , нунылан , рвезе еҥлан , нимат огыл .  мый
  гаем шӱкшӧ яҥгарже шымакшым кудалтет гын , вара ончалаш
  сынетат огеш код .
 - авай , вара ынетак кудалте мо ?
 - уй , ораде , огым , огымак !  ынде ала-кунарак шуко
  илышашем уке , вургем шотышто тошто семынак ӱмырем
  шуктем , молыжым - керек , шке шинчеда .
 - тыгай улат улмашыс ?  мый адак шке тунемше йолташем
  коклаште южгунам моктанен ойлем :  " мыйын авыят культурно
  , ончыл ӱдырамаш "  , - манам .  йоҥылыш лийынам улмаш
  , - манешат , Марина , ӧпкелышын койын , аваж деч кораҥеш .
 - ала-мо тугай улат ?  шымакшым кудалтымаште культурыжо-можо
  ...  моло годым гын , мый тыланда ваштареш шогалын
  омыл , эре умылаш , йодмыдам шукташ тӧченам .  теве
  пӧрт кӧргым арурак кучаш тӱҥална , тиде ынде шкаланемат
  пеш келша ; юмышӧрлыкым пужымыда годымат кугунак тореш
  шым лий .
 - лийынат , тунамат тыгак шуко мартен шыч келше .  ачам
  веле кеч-кунамат ойыш вашке пура , тый тыгаяк улат
  !
 - ай , ӱдырем , кузе тый от умыло , тыгай вашталтыш
  ала-мо чонлан сай ок чуч .
 - ончо , авай , кызыт лач пӧръеҥ-влак уке улыт , айда
  мыгылетым рончен ончена , кузе коеш ?  пешак сӧралын
  огеш кой гын , чечасак уэш пӱтырена , - манешат , Марина
  аваж дек адак мия .
 - кай , ораде , сай огыл .  ала иктаж-кӧ толын пура ?
 - кӧ толеш ?  ну йӧра , мый пӧртӧнчыл омсам тӱкылен
  пурем , - манешат , Марина тӱжвак лектеш .  изиш лиймек
  , пӧртыш пурат , аважын шымакшыжым налын кудалтен ,
  мыгыльыжым ронча .  вара ӱпшым шеҥгек тыртышын пӱтырен
  шындат , чевер тамган ош шовычым пидыкта .   - ончо
  , авай , сӧрал веле .  теве чурийончышыш ончал-ян ,
  - манешат , аважлан чурийончышым пуа .
 - уй , окмак , ынде чылт ушдымо Настай гаяк веле коямыс
  ...  кай , нимат сӧрал огыл .  кондо шымакшем , кондо
  вашке !
 Марина шымакшым кидешыже пӱтырал кученат , воштыл-воштыл
  , аваж деч чакна .  аваже ӱдыржӧ почеш тарваныш .
 - Марина , кондо , манам , шымакшем , кондо !  иктаж еҥ
  толын шуэш , сай мо ?
 - ом пу , авай , ом пу ...  ха-ха-ха !  тыгак пеш сай
  , тыгак кошт ...
 - кузе от пу ?  могай ӱскырт шочшо , а ?  мый теве тулвондым
  веле налам ...  от пу мо ? !
 Марина шымакшым тугак ок пу , воштыл-воштыл , омса тӱрыш
  чакнен кая .  аваже чот сырышат , коҥга шеҥгеч тулвондым
  руалтыш .  ӱдыржӧ тӱжвак - кудывечыш , аваже , туманлен-туманлен
  , почешыже лектеш :
 - эк , керемет шочшо , вожылдымо ...  мый тунемше улат
  манын ом ман , ораде  " ученый "  вует гыч сай коҥген
  налам !  могай тудо лийын , аваж мутымат ок колышт
  , а ?
 кудывече мучко аваже Маринам шуко-шагал поктен куржтале
  .  Марина шыгырыш пурышат , капкам почын , уремыш тӧрштыш
  .  Кори кува почешыже уремыш лекташ аптыраныш .  тулвондым
  тошкалтыш мучашеш кудалтышат , содор - кӱшыл клатыш
  .  пычкемыш клатыште , шинчыме верыште , клат каштам
  ниялтыш : кашташте ик шымакшат кодын огыл , Марина вуйге
  ала-куш шылтен . Кори кува шопке сондык ӱмбак волен
  шинчат , ик жап шӱлеште .  вара , шӱргыжым кок копаж
  дене урзылен , кумык лийын , пулвуешыже кынертыш да
  , ала-мом шонен , шымакш сакыме кашташ ончен шинчыш
  ...  иктаж пел час жап тыге эртыш .  вара , верже гыч
  тарванен , йоген лекше шинчавӱдшым ончылшовычшо дене
  ӱштылят , пеш чот нойышо еҥ гай койын , кӱшыл клат
  гыч эркын волыш .
 кечывал лишан Кори кугыза пасу гыч пӧртыл тольо .  куважын
  шымакш кудалтымыжым ужат , воштылын пелештыш :
 - мо тый , аваже , йӱдыгаш тӱҥальыч мо , але уэш ӱдыр
  лиймет шуо ?  эй , каваре , оҥай веле .
 - ӱдырет керте ... чыла шымакшым ала-кушко шылтен пытарен
  , - манеш куваже .  шкеже пеш вожылын , кугызажым туран
  ончалашат огеш тошт .
 - Марина кертеш тудо ...  а мо , аваже , нимат огыл
  , молат кудалтатыс .  шымакш - тудо уто роскот веле
  шол .
 - туге да , первыйлан сайын ок чуч , калык воштылаш
  тӱҥалеш , шонем .
 - кӧ воштылеш ?  мыланем гын , сай веле .  эй , кува
  , уэш ӱдыр гай веле лийынат да ...  шеҥгечет ончалаш
  гын , чылт ӱдыр гаяк коят , - воштылеш Кори кугыза
  .
 тиде годымак Вачи ден Марина пӧртыш лӱшкен толын пурышт
  .  Вачи аважым ужын , воштыл колтыш .
 - о-о , Маню , тыйын адак ик достижений уло .  замечательно
  , товат !  авай , моткоч сай , тыгак кошт , товат ...
 - сайже-можо , айда йӧра огыла , мо каен - тудо кыша
  ...  шужышда чай , ала кечывал кочкышым ыштеда , -
  манят , Кори кува ӱстембак погаш тӱҥале .
 4
 кочкын лекмышт годым изирак капан пошкудо вате тольо
  .  Кори кува еҥ ӱдырамаш толмым ужат , вуйжым ниялтыш
  да коҥга шеҥгек пурен кайыш .  Марина ден шольыжо воштыл
  колтышт .
 - сай илен кутыреда ?  ала-мом рвезе-влак воштылыт ?
   - малдыш пошкудо вате .
 - аванам воштылына , - манеш Марина , - таче шымакшыжым
  кудалтен да тый дечет вожылын , йоча гай коҥга шеҥгек
  пурен кайыш .  тол , еҥгай , тембак шич !
 - вожылдымо , шкежак шымакшем ала-кушко шылтен пытарен
  да  " кудалтен "  манын шинча ... Осып вате шешке
  , тый адак воштылаш веле ит тӱҥал , - малден , пыльдырге
  воштылын , Кори кува коҥга шеҥгечын лектеш .
 - э-эй , акый , нимат огыл ...  мый теве шкат кудалтем
  манам да , Осыпем огеш кӱштӧ .  нимат огыл , вуетлан
  куштылгын веле чучеш дыр ?
 - куштылгыланже , куштылгырак тудо .  адак вет , шешке
  , мыйын вуй пундаштем ӱпемжат чараҥаш тӱҥалын , южгунам
  коршташат тӧча .  керек ынде , пӧрык кудалтымым уэш
  упшалаш ом тӱҥал .
 - ок кӱл , ок кӱл , мом тудым , коштырам .  э-э , Маню
  , мый тый декет толынам ыле ...  ала-мо теҥгечысек
  рвезем туешкен , пушкедаш тӱҥалын .  ӧрынам веле ,
  ала-мом ыштымаш ?  ала , миен ончалын , иктаж ойым
  пуэт ?
 - ончалаш лиеш тудо да , очыни , лекырыш наҥгаяш гын
  , сайрак ыле .  таче яра кечылан намиен от коштыкто ?
 - ачаже эрак вакш дек кайыш , да шкетын йӧным шым му
  ...  мийыза адак мемнан декат .  акый , ярсымет кокла
  гыч кутырен шинчаш мие !  - манешат , пошкудо вате
  Маринам шкеж деке наҥгая .
 эре тыгак , пошкудо вате-влак Маринам пеш пагалат .
   кечынак толыт , але пасу корнеш вашлийытат , иктым-весым
  кутыркалат , ойым йодыштыт .  илыш-йӱлаште тыгыде туткар
  чӱчкыдын лектеш : кӧн марийже вес моторым ончалеш ,
  кӧ тыглаяк ватыжым сай ок ашне ; кӧлан кӱлеш - кагазым
  але письмам возен пуыман ; кӧн йочаже але ашныме вольыкшо
  иктаж мо лиеш - эре Марина дек толын эҥертат .  Маринажат
  , пеш сай кумылан : кушто ӱнарже шута гын , полша ,
  уке гын , сай ойым пуа .
 уло калыкыште тӱрлыжат - чылажлан ош кече огеш лий .
   южо тошто койышан шӱкшӧ куват , коклан рвезыракыштат
  Маринам шӧрынрак ончен коштыт , огыт йӧрате .   " юмылан
  тупынь шогалше "  ,  " ялгенче "  ,  " пӧръеҥ пачаш
  "  ,  " коммунист ӱдырамаш "  манме мут южгунам Маринан
  пылышышкыже пура гынат , тудо ӧрын ок шого .  кушечын
  , молан тыгай мут лекмым ынде Марина сай шинча .  ойлат
  тыгай мыскарамат : поян Ондрин аваже , Васли кува ,
  Маринан пурен-лекмыж почеш шке пӧртшым лӱмегож дене
  тӱтырен , капкаш шумеш ужата , маныт .
 5
 кеҥеж кече кас велыш тайнен .  игече ояр , кечывал рӱдылан
  тӱнӧ пеш шокшо .  садлан , яра кече гынат , кечывалым
  уремыште еҥым шагал ужат .  южышто кас юл чучаш тӱҥалмеке
  веле каныше калык уремыш лектеш .  тыштат-туштат уремыште
  , капка ончылно я мланде ӱмбалне ужар шаршудыштак тӱшкан-тӱшкан
  шинчылтше , шогылтшо еҥ-влак ошын коедат .
 теве ик тӱшка тыгыде йоча чара йолын , чара вуйын ,
  корно пуракым кугу пожар шикш гай тӱргыктен , модын
  куржталеш .  лайга пуракым , шӱкшӧ йыдал тич оптен
  , юж-юж-юж шупшын куржыт я , кок копа дене урзылен
  , кӱшкӧ шыжыктен ,  " йӱрым "  йӱрыктат .  кугыракышт
  нуным чарат гынат , огыт колышт .  тек кастене авашт
  ньогарыштым вурсен-вурсен мушкыт .  мом от муш - рвезын
  вуйыштыжо пуракым чывыштен налашат лиеш , а чурийыштыже
  шинча ошо ден шер гай тыгыде пӱйжӧ веле йылгыжыт ,
  молыжо - оранек пурак .
 кушкын шушо ӱдыр-каче-влак шке орашт дене поснаракын
  ял покшелнысе лаштыра шоло ӱмылеш погынат .  нунын
  чийымаш-шогалмашышт таче ару , кечеш кӱшӧ шӱргывылышышт
  чевер , яндар нарашта шинчашт чарныде шыргыжеш .  тиде
  тӱшкаште Сапан Миклайын гармоньжо таче кас ӱжара йоммеш
  йычмыжаш ямдылалтын .  тыште модмо-воштылмо , гармонь
  почеш шырге муралтыме йӱк лым ок лий .  рвезе калык
  тыгаяк - мураш-воштылаш жапым эре муэш : яра кече ма
  але паша жап - садакшак .  яра кечын ял урем моткоч
  лопка , йоҥгыдо ; паша годым пасу корно , уржа кокла
  гыч кадыргылын , пеш тӧр кая , але , кас кочкыш ыштымек
  , капка ончыл олымбалан шинчын мутланаш пеш йӧнан .
   кызыт рвезе калыкынат койыш-шоктышыжо шуко вашталтын .
  чийымаш-шогалмаште у тӱс пураш тӱҥалын : йолыш катам
  чияш тӱҥалше ӱдыр-влакат улыт , оҥыш галстукым сакен
  чийыше рвезе-влакат коклан койыт .  муралтен колтат
  гын , тудо марий мурыштак чоным куандарыше куштылго
  сем шокта , каласыме мутыштышт адакат кумылым нӧлтышӧ
   " у илышет "  ,  " комсомол таҥет "  ,  " делегаткет-моторет
  "  лектеш .  муро вет тугай : калыкын мурыштыжо пӱтынь
  илышыже , мут дене каласаш лийдыме чон шонымыжо , кумыл-кылже
  чурийончышышто гай раш коеш .  илыш неле , орлыкан
  - муро сем ойган , илыш куштылго , ласка - мурат куанышан
  .  кызыт ялын йӱлаже мочоло вашталтын , а илышыште
  вашталтыш эн первыяк рвезе калык гочын лийын толеш .
 илалше вате-влакат кас тымыклан уремыш лектыныт : кӧ
  чызым шупшшо азажым кучен , кӧ кум-ныл ияш йочажым
  вӱден , южышт орашт дене гына лектын , пакча пече воктен
  кийыше пырня ӱмбак шинчыныт .  манеш-манеш мут нунын
  коклаште шаҥгысек коштеш .
 - колын улыда , вате-шач , Кори кува шоҥго вуйжо дене
  шымакшыжым кудалтен , маныт .  ну , калыкат йӧршын
  пужлен пытен , ала-мом толаша ?  - манеш , под оҥго
  гай пӱгырнен , тоя пондывак эҥертен шичше кукшо кува .
 - Кори куваже огыл , тудо ӱдыржӧ налыктен дыр ?  ӱдыржӧ
  тугайыс , тунемше .  эре у койышым пурташ йӧрата ,
  - азаж умшашке чызым шӱшшыла пелештыш кадыр неран рвезе
  вате .
 - э-э , нунын деч мучашым от му , шоҥгыжо , рвезыже
  иктак улыт ...  мый тока , селаш ошкылмем годым , Кори
  кувам ужымат ,  " айда , шешке-э , черкыш миен толына-а
  "  малдем .   " уке , мый ом ярсе , айда коштын тол
  "  малдалеш .  мый нунын дек пурен коштмашем уке .
   пӧртышт гыч юмоҥаштымат луктын кышкеныт , маныт ,
  чынак мо ?  - йодеш пӱгыр кува .
 - чын , луктыныт шол .  мый шке шинчам денак ужынам
  .  юмоҥат олмеш тӱрлӧ сӱретым теменыт , окнаш ала-мо
  тугай шовычым сакален пытарыме .  ӧрат веле , - манеш
  ойырлыде трубкам пыккен шинчыше вес лоптыра кува .
    - айда семынышт илат , мыйын пашам уке .
 - туге да , шешке , сай огыл - тошто радамым пужат .
   икте почеш весе , кумшо лектеш .  теве кызыт вателак
  пужлаш тӱҥалыныт .  шымакшым кышкат , марийыштым огыт
  колышт ...  теве Кори Маринамак семынем вурсен коштам
  : мо кӱлешлан марийже деч ойырлен толшаш ?  Купъял
  Ведатше кызыт пеш поен , маныт , - семынже вудымалта
  пӱгыр яҥгар .
 - пояшыже , поен шол .  тока ик гана Ондри деке пурымыж
  годым ужым : шем кишке гай ожым кычкен шынден , шкеже
  кукарка руй гай чиен .  ала-кузе тыге пойыш ?  - манеш
  тамак шупшшо кува .
 - ала-могай поро паша денак поен огыл - торгая , еҥым
  олтала .  Ведатшым моктышаш уке , тугай еҥ дене йӧсӧ
  , садлан Маринат ойырлен .  тудо вет туге : кӧлан поянлык
  кӱлеш , кӧлан - айдеме .  мый ты шотышто Маринам моктем
  веле : мо кызыт тудо - ӱдыр гай ила , тунемеш , - манеш
  азан вате .
 - керек , шке шинчат .  еҥ еда шке ушыжо уло , кузе
  мошта , туге ила .  тыглайже , Маринам орлаш ок лий
  - сай ӱдырамаш , - малдышат , лоптри кува адак трупкажым
  пыккаш тӱҥале .
 - моктышаш уке , тыгай ялгенче ...  - манын , шыдешкен
  ойлаш тӱҥале пӱгыр кува .  вара Маринан моло вате-влак
  дене пырля толмыжым ужат , шыпланыш .  чуйге Маринам
  ончалын , тамак шупшшо кувалан ала-мом шывыге ойлаш
  тӱҥале .
 Марина , толын , пырня ӱмбаке шинче .  йырже вате-влак
  чумыргышт , ойлаш , воштылаш тӱҥальыч .
 - Марина-а , - малдыш олма гай чевер чуриян рвезе вате
  , - ынде ялыште илыметат ок шу дыр ?  олаште утларак
  сай вет : калыкат шуко уло , весела .
 - молан ?  уке ...  ялыштат сай .  весела илышым вет
  калык шкаланже шке ышта .  оласе калык утларак тунемше
  , культурный , садлан яра жапшым веселанрак эртара
  , а мемнан ялыште изиш подылде веселитлен огыт мошто ...
 - эй , Семон вате , ойлалтет , ялыштат пеш весела .
   кондо-ян тышке шӱвырзым , так шогалам да лоҥын пуэм
  ...  аракатат , пӱретат ок кӱл , теве тыге , - манешат
  , илалшырак гынат , шуршо гай писе вате могыржым модыктен
  кушталтен колтыш .
 - ынде-э , кертыч коеш ?  ха-ха-ха !
 - чу , Марпа , вожылдымо , мом тӧчет ?
 - тудо эре тыгаяк , пашажымат куштен-мурен ышта вет .
 - теве кадыр Епремет ужеш гын , тыйым таче сай куштыкта .
 вате-влак лӱшкаш тӱҥальыч : южышт чарат , южышт   "
  Марпа , айда чот колто ! "  маныт .  чыланат воштылыт .
 - кадыр Епрем ?  тошышо !  кызыт невольно старе прижим
  ?  туге вет , маню ?
 - прижим огыл вет , режим , маныт , - манеш Семон вате .
 - мыланем эре иктак , режимжат йӧра , кокла гыч прижимжат
  кая ...  айда кугызада деч лӱдын коштса .  мышын кадыр
  Епремемат ынде вийнаш тӱҥалын .  а илыме годым , вате-влак
  , веселан илаш кӱлеш , чулым лияш кӱлеш , канен кияш
  колымекат жап сита .
 вате-влак воштылыт , чыланат кутырат - нигӧм колышташ
  .  пӱгыр кукшо кува гына , тояшыже эҥертен , верже
  гыч эркын кынеле .  вате-влак велке шӧрын ончалын ,
  пзльоп шӱвале да мӧҥгӧ велышке соптыртатыш .
 тиде годым вате тӱшкашке товаҥше йошкар пондашан йӱшӧ
  марий тайнышт-тайнышт мийыш .  ӱмбал тувыржо ужарген
  пытен , ала-кушто пӧрдалын , картузшым вуйжылан тореш
  шынден , шем портышкемже чылт сур лиймешке пуракаҥын .
 - Олю-ук !  - кычкырл колтыш йӱшӧ марий , - Олюк , кушто
  улат ?  тый мом тыште ыштылат ?  йӧратыме мариет мӧҥгӧ
  толын , а тый тыге пыльгыж коштат ...  марш мӧҥгӧ !
 - айда , кай мӧҥгӧ , кай !  чечас мием .  мом варгыж
  коштат , сай мо ?  ужат , презе гай лийынат , вожылдымо
  , - манеш пырня мучаште шинчыше вате .
 - кузе !  мый презе гай лийынам ?  мый ? !  тый шке
  собственноручный мариетым тыге манат !  еҥ ончылно
  ...  мый чечас тыланет ушым пуртем ...  марш мӧҥго
  !  - манешат , йӱшӧ марий ватыжым пераш мушкындыжым
  нӧлтал колта .  Марина , тидым ужын , верже гыч вурк
  тӧрштыш .
 - чу , Епим изай , тыге огеш лий ...  тый мом ыштылат
  , а ?
 йӱшӧ марийын мушкындыжо волен кайыш .
 - ык , черт ...  " ӱдырамаш комиссарышт "  тыштак улмаш
  , - манят , йӱшӧ марий савырнен ошкыльо .
 вате-влак воштыл кодыч .
 иктаж лу-латкок ияш изи рвезе кагаз пӱтыркам коҥла йымак
  ӧндалын , урем покшек куржеш .
 - Илюш , Илюш , шого-ян ...  мом тыге наҥгает ?  - кычкырале
  Марина .
 - газетым , Сергей изай колтыш , - манеш рвезе .
 - тол-ян , тышке кондо-ян .   " Йошкар кече "  уло мо ?
 - уло , тӱрлӧ уло .
 Марина  " Йошкар кече "  ден  " У илыш "  журналым ойырен
  нале да молыжым рвезылан пуыш .  вара , газетым шаралтен
  , вате-влаклан лудаш тӱҥале .
 6
 пӧръеҥ тӱшка кӱшыл мучашеш , Ондрин ӱмаште уэш почмо
  кевытше деран , погынен .  тыште калык утларак шуко
  : шоҥго кугызаштат , рвезыракыштат толын шинчыныт .
   Кори кугызат Сапан таҥже дене коктын урем тӱр канавыш
  йолым сакен шинчынытат , туржмо тамакым чӱчкыдынак
  нерышкышт колтен , еҥ ойлымым колыштыт .
 - илыш манмаште , очыни , йӧн мушо йӧрым кочкеш , а
  кӧн уке гын , тудыжо нигунамат порыжым ок уж , - манеш
  лопка туп-вачан илалше марий .
 - да , тендан гайлан ойлаш каньыле ...  те уло ӱмбалан
  улым ыштеда .  кӧ шочын-кушкынак йорло гын , кузе тудо
  илышым виктара ?  мыйын имнем уке , а Епрем теве нигузе
  ушкалым водитлен ок керт ...  имне деч посна кресаньыклан
  могай илыш ?  - шыдешкен ойла ик марий .
 - мый вет тыланда шукертсек ойлем :  " озанлыкыште культурым
  нӧлталаш кӱлеш "  , - манам .  шуко пасум ыштышаш ,
  клеверым ӱдаш тӱҥалшаш , пареҥгым утларак шындышаш
  .  уна , теве почиҥга-влак ӱмаштак шуко пасум ыштыштыс
  .  а мемнан пошкудо-влакым ойлен колыштарет мо ?  -
  ойла шем ӧрышан рвезырак марий .
 - тудын денат , очыни , йӧным муаш ок лий .  мемнан
  мланде кугу огыл , ыштен-кученат огына мошто , у паша
  , - пелештышт калык кокла гыч .
 - йорло , имньыдыдыме садак нимомат ыштен ок керт .
   кеч лучко пасум ыште , - манеш саде каҥгата марий .
 - да , Семом изай , - тӱшкашке миен шушо Сергей манеш
  , - эрла мый декем сельсоветыш мий .  тушто мутланен
  ончена , ала имньым налашет иктаж йӧным ыштена ,  мый
  ончылгече кредит ушемыште мутым луктым .
 - ой , йӧра , Сергей шольо , пеш йӧра , мием .
 - эй , Сергей Гаврилыч , вара ынде кипиративетым почашак
  ыштышда мо ?  сатулан кунам колтеда ?
 - эрла кок улам колташ шонена .  тудым ынде кугун шуйыман
  огыл , паша годым сату кӱлеш .
 - кӱлдымашым кычалыт , Ондрин сатужо ок сите мо ?  -
  манеш лопка туп-вачан марий .
 - Ондри тудо ситара , да сатужо гына шинчалан .
 - шинчалан шол .  кооперативше тудо кӱлеш .  эре поян
  шинчашке ончен коштман ынже лий .
 - кӱлешыже кӱлеш да , прикашыклан ӱшан еҥым шогалтыман .
 - Сапан кугызан Миклайжым палемденыт чай .  тудо рвезе
  гынат , сай , тошло , адакше - комсомолец ...
 тыге мутланыме годым ик кӱжгырак суртан кудывече гыч
  , капкам кроп мурыктен , лызгылдыкрак марий туманлен-туманлен
  куржын лекте .
 - вот ия налшаш буржуй !  ну , айдемат , тынар темдыме
  лиеш вет .  еҥ кинде иктаж гана сут логарешыже шинчеш
  , уке ?
 - кӧм тыге шудалат , Епрем ?  - йодыт калык гыч .
 - кӧм ?  Овром Метрим ...  ончылгече кок агун уржам
  шияш машинажым пуэн ылят , шийме тарлан агунлан пуд
  уржам йодеш .  опкын , керемет , вет шкеже миен огыл
  , яра машинажым веле колтен .  шкеак тудын машинажым
  наҥгае , мӧҥгеш конден пу .  вот ия !  - шутга Епрем
  лӱман марий .
 - мо , тудым от шинче мо ?  эре тыгаяк .
 - тыгай шыгыр годым эре утыжым кӱреш ...
 - моло годым пел пудым веле налеш ыльыс ...  у кинде
  шуметлан кӱзыктыш , ужат ?
 - Серге гын , ида ший , силом пуэн огынал вет .
 - пошкудо-влак , - манеш Сергей , - чуза , изишак шып
  лийза-ян .  мыйын шонымаштем , ончыкыжым мыланна машинный
  товариществым почашна кӱлеш .  кызыт теве поян-влак
  деке миен эҥертат , нуно кунар шонат , тунар налыт
  ...  тунам еҥым сӧрвален коштшашна уке , шкенан машинана
  лиеш .
 Сергейын ойжым колын , калык адак лӱшкаш тӱҥале : ойлат
  , ӱчашат , южгунам туманлымашке шуыт .  коклан изиш
  шыпланат да адак уэш йӱк-йӱан толкын гай тарвана .
   ял илыш чот лӱшка .
 7
 чевер кеҥеж эртенак эрта .  ужар пакчаште , кеҥеж кечын
  игыж гай койын , нарынче пеледыш дене пеледше кечшудыжат
  , садерлаште вӱр гай чеверген кержалтше пызле орлаҥгыжат
  кеҥежын пытартыш чапшым палынак шижтарат .  теве корем
  серыште шогышо шоҥго пистын парчаже шӧртньӧ лаштыкла
  койын оралгаш тӱҥале .  пасушто тӱред налме уржа отылым
  эҥыремышвот атмала шупшын пытарыш , ояр годым нуно
  , тӱжем ший воштыр гай койын , тарванен йылгыжыт .
   эр-кас чаҥа-корак , кугу тӱшкан погынен , тошкем куэрым
  шергылтара .  кеҥеж игечын пытартыш пагытше лишемеш .
 шукертак солен налме тыгыде яжга шудан олыкеш вӱраҥлыме
  ракш алаша эркын , нелын шогылтеш : йол йымал пушкыдо
  шудымат ни пурлалеш , ни уке , почшо дене шыже кармымат
  ӧрканенрак веле лупшалеш .  теве ик эрдене кӱтӱчӧ Илюшын
  арама шӱшпыкшӧ шыже мурым шӱлыкын шӱшкалтыш , а кастене
  шыже тымыкым акрет годсо ӱдырвуч йӱк кӱрльӧ .
 тыгай жапыште ик эрдене Марина Озаҥыш каяш тарваныш .

 143 " тумна , тум-тум ... "
 1
 Чернышевский уремыште кок пачашан ош кугу пӧрт ик квартал
  кутышынак шарлен шинчын .  пӧрт тошто классический
  стиль дене ыштыме : кушкыжо от ончал - кеч-можат пеш
  серыплын , куатлын , нигунам тарваныдымашын коеш .
   пӧрт ончылно радам дене кайыше колоннадын ош кӱ меҥгыже-влак
  путырак кӱжгӧ улыт , иктаж визытынат ӧндал от шу ,
  садланак нине меҥгыла воктен эртен кайыше еҥ пеш изин
  коеш .  очыни , ты пӧртым ыштыктыше-влак тиде стиль
  дене шке куатыштым , кугыжаныш илышлан оза улмыштым
  ончыкташ тыршеныт .
 революций деч ожно ты чапле пӧрт воктен эртен кошташат
  аптыранет ыле : пӧртшат пеш чапле , пеш кугу , тушко
  пурен-лектын коштшыштат тыглай калыкым кӱшычын гына
  йыгыжген ончалше , йылгыжше полдышан йытыра студент
  кашак - помещикын , капиталистын ковыра эргышт ден
  ӱдырышт-влак - лийын .  ожно тышеч эрташ логалме годым
  самырык вуй дене шуко шоналтын :  " кӧ тыште тунемеш
  гын ?  тиде чапле пӧртыштӧ мо уло гын ?  иктаж гана
  кеч пурен лекшаш ыле "  .  тыге кӧранен шоналтын гынат
  , пурен кошташ тоштын огытыл .  а кызыт гын тыште шемер
  калыкын икшывыже тунемеш : завод-фабрика гыч лекше
  рвезе пашазе , мӱндыр ялла гыч толшо кресаньык рвезе
  , совет интеллигенцийын эргышт-ӱдырышт .  тӱрлӧ калык
  , тӱрлӧ чурийвылыш тыште коеш : шемалге яндар татар
  ӱдыр , кӱляш гай ош ӱпан руш рвезе , изиш йоштекрак
  шем шинчан калмычка , кугырак пӱгыр неран армян .
  юл воктенысе тыгыде калык - чуваш , мордва , удмурт
  , марий , тулеч моло .  тӱрлӧ калык йылме тыште эр
  тӱҥалын кас марте ик тӧрак лӱшка .  нине ӱдыр-рвезе-влак
  тыште кушкыт уш-акыл дене , тӱвыргат кап-кыл дене -
  социализм пашалан виян ямдылалтыт , вашталтыт , весемыт
  шке - вашталташ тӱҥалыт пӱтынь тӱням .  теҥгечысе шем
  пашазе эрла наука пашаеҥ лиеш : тудын микроскоп йымалныже
  тымартен уждымо у тӱня почылтеш , тудын телескопшо
  кава пундаште у планетым , у кечым муэш , Марксын ,
  Ленинын генийышт тудын ончылно мучашдыме чапле илыш
  корным почеш .  теҥгечысе слесарь эрла самырык совет
  инженер лиеш : тудын яндар памаш шинча гай шолшо рвезе
  виян вуйыштыжо тымартен уждымо чапле суртын , гигант-заводын
  , Днепрогэсын проектше шочеш .  шке лӱмжым пыкше удыркален
  моштышо батрак тышан тале совет агроном лийын лектеш
  .  тудо Юл сереш тамле виноградым , лимоным кушташ
  тӱҥалеш , тундра мландеш ош шыдаҥым шочыкта , тушанак
  , ир регенче олмеш , чевер розам пеледыкта .  тышанак
  ожно годым пызырнен мыскылалт илыше башкир , ир тайгаште
  янлыкла ӱмыржым шуйышо якут , чодыра кокла гыч мераҥла
  лӱдын коштшо марий уста доктор лиеш да трахома дене
  петыралтше шинча гыч чорам кушкед налеш , чолга геолог
  лиеш да мланде помышышто миллион ий дене шып кийыше
  нефтьым , кӱртньым , шийым-шӧртньым луктеш , ир пустыньын
  кукшо ошмаж йымачын яндар вӱдым фонтан гай шыжыкта
  , черле купан верым пеледше садыш савыра .  тиде пӧртешак
  ожно айдеме шот гыч лекше шемер ӱдырамаш - марий ӱдыр
  , татар кыз , чуваш хыр сай педагог лиешат , кадыргылын
  кушшо изи йочан кап-кылжым виктара , уш-акылжым почеш
  - социализм саманын айдемыжым ышта ...  тыгай тӱня
  уждымо чапле паша дене кызыт тиде ош кугу пӧрт пижын
  шога .  садланак тиде пӧртын колоннада ӱмбалныже возымо :
 имени В . И . Ульянова-Ленина
               Казанский
 Государственный Университет
 кугу Ленинын , тудын эн тале , эн ушан ученикышт-влакын
  ончен-куштымо вурс гай пеҥгыде Коммунист партийын куатыштлан
  кӧра шемер калыкын икшывыже у , чапле тӱням ышташ тӱҥалеш
  .  тӱжем ий дене пызырналт кийыше шемерын тале вийже
  , сылне усталыкше тышан почылтеш .  тыге шошо чевер
  кечын талышныше эҥер , ий-лум леведышым кӱрлын , нимо
  дене чарен кертдыме куатым почеш , шошо вӱд мушкын
  кайыме тӧр олыкым сывынаш посто гай ужар шудо дене
  леведеш , тӱжем-тӱмесыр чевер пеледышым тушан пеледыкта
  .  тыге чолга кеҥеж кече тӱням ӱмылтен шогышо шучко
  шем пылым кенета кушкедеш да , тӱжем шӧртньӧ йолжо
  дене иле мландым вӱдылын , чыла пӱртӱсым ылыжта , чыла
  чонанлан илыш вийым лыҥ опталеш ...
 2
 эр . индеш шагат лишемеш .  университетыш рвезе калык
  шошо мӱкшла лӱшкен погына .  шкет-шкет , коктын кумытын
  , кугырак тӱшка денат , книгам , тетрадьым коҥла йымак
  ишен , кидеш нумалын , студент-влак погынат .  эртен
  коштшо трамвай гыч тӧрштен волен , содор пӧрт омсашке
  керылтыт .  коклан чатката теркупшым упшалше , арурак
  вургеман профессор , преподаватель-влак , кадыр тоям
  тоялен , кид мучашеш пуэн овартыме гай оваргыше портфельым
  сакен , эркын ошкыл толыт .  южышт авто дене кывыжге
  толын шогалыт , южыжым имне дене конден кодат .  университет
  пӧрт кугу куткышуэла шолеш - тунемме паша кече тӱҥалеш .
 теве ӱдыр-влак коклаште Маринан эр кече гай шыргыжше
  мотор чурийже койылалтыш : йолташ ӱдыржӧ дене коктын
  ала-мом кутыркален толыт .  университетыш пурымо омса
  ӱмбалан ыштыме кӱ тумнан кугу йыргешке шинчашкыже ончалят
  , тумналан саламым каласышыла шара шинчаже шыргыжале
  .   " тумна , тум-тум , тумна , тум-тум , ик игетым
  кудалте , тум-тум !  кӱзенат налам , тум-тум , воленат
  кочкам , тум-тум ... "   йоча йомак гыч тыгай мут ушышкыжо
  толын пурышат , кенета йӱкын воштыл колтыш .
 - мом тыге лыргет , Марина ?  - омсам пурымо годым поктен
  шушо ик студент йодеш .
 - омса валне тумнам ужым , да тошто йомак ушешем возо
  ...   " тумна , тум-тум ... "   ах-ха-ха ! . .
 - тый , Кугергина , тумнам ит воштыл , тудо эн ушан
  кайык ...  тумна гай ушым пого , тудо вет  " символ
  мудрости "  , шинчет ?
 3
 университетын шеҥгел пелыштыже Госрабфак , тудын пелен
  марий отделенийым почмо .  тушто шемер марийын ӱдырышт
  , эргышт тунемыт , нунын дене пырля Кугу Тумер Кугергина
  Маринат ынде кок ийлан тунемеш .
 кумда коридор мучко оҥгыр йӱк шергылте .  тымартен коридорлаште
  вужгышо ӱдыр-рвезе-влак тыманмеш класслашке шаланен
  пытышт .  нунын почеш , шуко шинчымаш дене нелем пытыше
  гай койын , чара вуян , сур пондашан , мочоло кугемше
  мӱшкыран преподаватель-влак эркын шке верышкышт нушкыт
  , рвезыракышт гына студент гаяк чулымын тарванат .
 волгыдо кумда аудиторийыште ӱстелла йыр иктаж кумло
  ӱдыр-рвезе шыркак погынен шинчын .  урок тӱҥалаш оҥгыр
  лийын гынат , нуно але кенета шыпланен огыт керт :
  кутырат , воштылыт , лӱшкат .  преподаватель толын
  пурымеке иже кенета шыпланат да , вучышын койын , тудын
  ӱмбаке ончалыт .  аудиторий омса эркын почылто .  кугырак
  , тӱвыргӧ кап-кылан , мочоло кӱжгӧ мӱшкыран пӧръеҥ
  , нарынче тӱсан портфельым нумалын , эркын толын пурышат
  , студент-влаклан вуйжым савыш .  преподавательын ӱпшӧ
  кӱчыкын тӱредме , чурийвылыш тичмаш , волгыдо , ӧрыш-пондаш
  яндарын нӱжын эрыктыме , кугырак вияш нержым кугышинча
  кушкыжын .  чиен шогалмаш ару : ӱмбалныже суррак тӱсан
  костюм , лум гай ош тувыр шӱшажым шем порсын галстук
  дене ӱшталтен , оҥыштыжо , кок камзол кӱсен коклаште
  , шагат шинчыр шийын йылгыжеш .  студент-влаклан вуйжым
  савышат , воштылалын пелештыш :
 - здравствуйте ...  илымаш-кутырымаш ?
 - здравствуйте , Виктор Тимофеевич !
 - сай кутырена !  шкендын могай ?
 - айват ...
 - пеш яжо ...
 студент-влакын йӱкышт шоктыш .  Виктор Тимофеевич шке
  верышкыже , кафедрыш , кӱзен шогалят , портфельжым
  почын , кагаз ластыкым лукто .  вара ала-молан кок
  копажым ваш ниялтышат , шинчажым пеле кумалтен , кугышинча
  ӱмбачын , чоян койын , студент-влакым радам дене ончен
  савырныш , шагатшым луктын ончале да пелештыш :
 - йолташ-влак , мо нерген ме теҥгече кутырышна гала
  ?  кӧ каласен пуа ?
 ик жаплан классыште путырак шып лие : карме чоҥешта
  гынат , шокта ыле дыр .  студент-влак ваш-ваш ончальыч
  , южышт содор тетрадьыштым пургедаш тӱҥальыч , южышт
  тыглай вуйыштым ӱстембаке пӱгыртышт , вара шеҥгел радам
  гыч чоя койышан ик студент воктен шинчыше йолташыжлан
  йыштак пел шинчажым кумалтышат , пелештыш :
 - а мыйын , Виктор Тимофеевич , ик йодыш уло ...
 - йодыш ?  йодыш - тиде пеш сай , но кызыт , Чормаков
  , изиш туркалте вара каласет , а кызыт кодшо урокнам
  шарналтена , - манеш Виктор Тимофеевич .
 - мо ... теҥгече шочмо йылмын кӱлешыж нерген кутырышна
  чай ?  - манешат , ончыл радамыште шинчыше ик студент
  шке йолташыже-влакым савырнен ончалеш .
 - тыге , тыге ...  а кӧ тидын нерген кӱчыкын ойлен пуа
  ?  Кугергина йолташ каласен пуа гын веле ?  таче тудын
  кумылжо сайын коеш ...
 кумшо ӱстел воктен шып шинчыше Марина содор кынел шогале
  .  тыш-туш ончале , шӱргӧ начкаже чеверген кайыш :
  изиш аптыраныш .  вара , вуйжым чытырыкталын , ош ӱпшым
  шеҥгек солалтышат , ойлаш тӱҥале :
 - революций деч ожно тыгыде калык пеш пызырналт илен
  , шке йылмыж дене тунем кертын огыл ...  кугыжан правительство
  чыла калыкымат рушыш савыраш тыршыме политикым кучен
  .  шуко-шагал тунемше йочан нӧргӧ вуйжым поп шояк дене
  , тошто славян йылме дене аҥыртарен , шочмо йылмыжым
  мондыкташ тыршен .  октябрь революций тиде шотым йӧршын
  пытарыш , тыгыде калыкын шемержылан у корным почо :
  тӱрлӧ школлам , моло культурный учрежденийлам шуко
  почедыш .  тушто йоча-влак эн ончыч шке шочмо йылмышт
  дене тунемыт .  шочмо йылмын куатше пеш кугу , ожно
  годымак тидын нерген ик ушан еҥ тыге манын :  " изи
  рвезым вес йылме дене туныкташ тыршыме - сайын йол
  ӱмбалне коштын кертдыме азам имне ӱмбак кӱзыктен шындыме
  дене иктак "  .  тиде чынак .  шочмо йылме дене пеҥгыдем
  шудымо йочам вес йылме дене туныкташ тӱҥалына гын ,
  тудын йылмыже веле огыл , уш-акылжат пудырана ...
  адак тидымат каласаш кӱлеш : мемнан культурынам нӧлталмаште
  руш йылмынат кӱлешлыкше пеш кугу .  руш йылме - кугу
  культуран йылме , тиде йылме дене шуко литературым
  возымо , тиде йылме дене Марксын , Ленинын возымыштым
  тунемына .  руш йылмым удан шинчымаш тунеммаштына кугу
  чаракым шында .  теве мый шкемымак налам ...
 тыге Марина ойла , ойлымыжо семын аптыранымыже чылт
  пыта , йӱкшӧ рашкемеш , мутшо талышна , пуйто урокым
  ок каласе , а ала-кӧ дене ӱчашен кутыра .  южгунам
  , тыге сай шинчыме урокым каласымыж годым я студент-влак
  погынымаште лектын ойлымыж годым , Марина шкежат ӧреш
  : кушечын тудо тынар мутым ситара ?  кузе тыгай тӱшка
  ончылно пеҥгыдын ойлаш тоштеш ?  Марина , пычкемыш
  ялеш шочын-кушшо , изинек кугырак деч лӱдын-вожыл кӱжымшӧ
  ӱдырамаш , тыге вашталташ тӱҥалын .
 Виктор Тимофеевич Маринан ойлымыж годым тудын мутшым
  пеҥгыдемдышыла вуйжым рӱзалтен шинчыш , студент-влакат
  пеш шып колыштыч .  шемалге изирак капан ик ӱдыр гына
  , кочым нелшыла койын , каньысыр шинчылте да воктеныже
  шинчыше пӧръеҥ рвезылан , коклазе ӱдырамашла ала-мом
  воштыл-воштыл , пылышышкыже ойлыш .  мом каньысырланет
  , изи шем ӱдыр ?  шке йолташетын тыге виян кушмыжлан
  куанышаш годым кӧранет мо ?  ала йолташет кодшо йӱдым
  йӱдвошт мален огыл , ала эрласе пашаж денак омештын
  киен ?  ала кастене тыйын каче-влак дене пӱтыркален
  эртарымет годым шонкален ?  молан тый тыге коят ?
  кушечын тиде лектын шога ?  палена дыр , очыни , изи
  шем ӱдыр , ужына дыр : кувелым тиде вичкыж мардеж пуалеш ...
 Виктор Тимофеевич кокымшо часат лекцийым лудеш .  ойла
  тудо шуэн , ласкан , аудиторий мучко , шыман тошкалын
  , коштын савырна .  класс оҥа деке эркын мия , кӱсенже
  гыч кагазеш пӱтырымӧ порым луктын возалта .  возен
  пытарымеке , кидшым , шовыч дене ӱштылын , шеҥгекыже
  куча да ойла .  кок-кум гана тыш-туш тошкалеш да ойла
  , камзол кӱсенже гыч помыш часым луктын ончалеш да
  адак ойла .  тудо лекцийым лудеш тыматлын , умылышашын
  , таче гын поснак сайын .  таче темыжат пеш оҥай :
   " айдеме йылме кузе лийын толмо нерген "  .  садлан
  студент-влак умшам карен колыштыт , эсогыл таче Чормаковат
  преподавательын мутшылан чылт ӱшанышынак коеш .  эн
  первыяк Виктор Тимофеевич буржуазный ученый-влакын
  йылме лекме нерген туныктымыштым терген нале , вара
  Ф . Энгельсын тӱшка илымаш гыч , паша гыч айдеме йылме
  лекме нерген возымыжым лудын пуыш да умылтарыш .  йылмын
  уш-акыл дене пижын шогымыжым ончыктыш , тудын шуко
  тӱжем ий дене кушмыжым , весем толмыжым радам дене
  ойлен тольо ...
 Марина шулен колыштеш : шинчаштыже Виктор Тимофеевичын
  тӱвыргӧ кап-кылже веле , моло нимат уке .  теве тудат
  йомо .  тудын олмеш тудын гаяк кугу капан обезьян гай
  межан айдеме кид-йолжо дене солкала , шӱргывылышыжым
  тарватылеш , логарже гыч ала-могай умылыдымо йӱк лектеш
  .  теве межше йогыш ... ӱмбалныже янлык коваште , чурийже
  айдемылан толеш , йӱк олмеш кӱчыкын каласыме мут-влак
  шоктат .  а ынде тудат йомо .  чапле вургемым чийыше
  , кугышинча янда дене йылгыжалтыше Виктор Тимофеевич
  шке лекцийжым кошарта ...   " йылме , йылме ...  коло
  ныл ий тиде йылме дене кечын ойленам , коло ныл ий
  молын ойлымыжым колыштынам , а нимом шинчен омыл .
   пуйто мый шке гына тиде йылмылан тунемынам , шке гына
  ыштенам .  а кунар тӱжем ий дене калык тукым шке шонымыжым
  луктын каласаш тунемын , кузе кужун , кунар эркын .
   кажне айдеме мутышто тӱжем ияш илыш историй кӱэмалтын
  , кажне йӱкыштӧ эртыше курым шке кышажым коден улмаш
  "  , - шона Марина .
 - ну , Виктор Тимофеевич , таче лекциет путырак чапле
  лие вет ...  кечынак тыгай лекцийым лудат гын , ой-йой
  , сай ыле , - шоктыш Чормаковын йӱкшӧ .
 - е-ех , сӧрма-а улат тый , Чормаков ...  тый кечынак
  адак коман мелнам кочнетыс , коклан шушо лашкажат пеш
  кая-а , - воштыл пелештыш Виктор Тимофеевич .
 рвезе-влак шу-у воштыл колтышт , а икте ӱмбачын ешарыш :
 - а не хочешь ли ты , Чормаков , картошку в мундире ?
 воштылмаш утыр тарваныш .
 - да , Чормаков , тыйын ала-могай йодышет ыле вет ?
 - ыле да , кызыт мондышым , - манеш изиш вожылшо Чормаков .
 - Виктор Тимофеевич , але оҥгыр лийын огыл , адак ик
  йомакетым каласе-я , - йодо ончыл ӱстел воктен шинчыше
  , мыскарам йӧратыше студент .
 - чу , чу , Симонов , тый изиш турко .  теве Чормаков
  йодышыжым ушештара .
 - да , мый тудым йоднем ыле : вет ожнат марий кокла
  гыч шуко-шагал тунемше лийын , а кузе нуно вуйгакат
  шке йылмышт дене интересоватлен огытыл ?  мо дене вара
  нуно иленыт ?
 - пале , нимогай условий лийын огыл , - манеш Симонов .
 - чын , условий лийын огыл , - ойлаш тӱҥале Виктор Тимофеевич
  , - кугыжан правительство пеш чот шыгыремден .  садлан
  интеллигенций коклаште шукышт эртак шке илышышт дене
  веле иленыт , калык верчын шонышыжо тунам пеш шагал
  лийын .  теве лачак тыланда ик  " йомак "  .  ожно
  мемнан селаште тер тур гай капан марий поп ыле ,  "
  Выльып поп "  малдат ыле .  тудо чӱчкыдынак , верысе
  интеллигенцийым поген , йӱмӧ-кочмо касым эртараш йӧрата
  ыле .  погынат , йӱыт-кочкыт , а южыжо чотак подыл
  шында .  мемнан ик тугай сӧрма дьячок ыле - Трофим
  .  ну , тыге ик гана Выльып поп унам пӧрт тич поген
  , пукшен-йӱктен .  руштыныт , мурат , куштат , манеш
  .  аламо шотышто йӱшӧ дьячок поплан сырен кудалтен
  .  коктын ӱп гыч пижылалтеныт .  ну рожгат , ну рожгат
  , манеш .  а унаже-влаклан оҥай , представлений веле
  .  дьячокат кӱчык попым , руалтен , пӧртйымаке шуа
  .  пӧртйымал омсам тӱкылен шында да , ӱмбакыже шогалын
  , давай кушташ , давай кушташ .  моло уна-влакат дьячоклан
  полшат .  пӧрт чытыра веле , манеш .  а поп пӧртйымалне
  васарен кия , нигузе лектын ок керт .  тыге пелйӱд
  эртынеш , оза чесым чылт эрыктымеш .  вот , ия-влак
  , мом ыштылыныт .
 студент-влак шу-уге воштылыт .
 4
 ... ой , неле тунемаш !  неле пычкемыш ял гыч мийыше
  , пуаҥаш тӱҥалше ӱдырамашлан тӱжем ий дене погынышо
  наукым , кечын изи чинче падыраш гай поген , вуйышкыжо
  опташ .  ой , неле ...   " тунемаш пеш куштылго , модын-воштыл
  куржталме дене иктак "  манын , кӧ манеш ?  кугу вийым
  пышташ кӱлеш , шуко жапым пуаш верештеш , шуко , мучашдыме
  шуко книгам лудман , вуйгонгыра пеҥыжалтын коржаш тӱҥалмешке
  , чот шоныде ок лий .  кастене лудын шинчыме книгат
  ӱмбаке , улнен , кумык керылтын , нерен колтымешкет
  шинчаш логалеш .  иктажмом умылен от шукто я вуйышкет
  нигузеат пурен ок воч гын , кумыллан пеш лапкан чучеш
  .  лиеш южгунам тугай жапат , шке ӱнаретлан шке инанымым
  чарнет :  " уке , ужат , мыйын ушак ок сите , способностемак
  пырчат уке "  .  аярын-йӧсын чучеш тунам рвезе шӱм-чонлан
  , чыла кудалтен , лектын куржмет шуын колта ...
 йӧра тунам лач тыйым умылат гын , тыланет изинкугун
  полшаш тӱҥалыт гын .  йӧра тунам сай йолташет лиеш
  гын , преподавательжат кӧргӧ шонымашетым палаш тӧча
  гын .  а таче теве , ош каза пондашан математик чылт
  арамак вургыжшо шӱмышкӧ уло тулым пыштыш .  молан тудо
  , шкежат кукшо формулыж гаяк кошкен пытыше ,  " минус
  "  олмеш йоҥылыш  " плюс "  знакым гына возымылан уло
  класс ончылан тыге вожылтарыш .  вара Марина  " первый
  степень уравненийым "  ок шинче мо , тымартен математика
  дене плохан тунемын мо ?  молан теве пура печке гай
  лӧчышӧ Лимпиада Александровна ик  " моя путь "  манын
  возымо йоҥылышлан верчын  " неуд "  отметкым шынден
  .  шынден да адак учительскийыште чылажлан воштылын
  , манеш :  " я са-амнева-аюсь в спа-асобностях вашей
  хвале-еной  Кугергиной .  безда-арность , как и в большинство
  этих ... нацме-енок "  ...  вара мыланем верчын преподаватель
  коклаште кугу мут , ӱчашымаш тарванен , манеш .  тыгай-влаклан
  мо ме улына ?  пундыш , ала-могай чондымо комыля ?
   мо нунылан тыйын йӱд-кече шонен-йӱлен коштмет ?  нуно
  тидым огыт шинче да шинчымыштат ок шу .  молан теве
  Виктор Тимофеевич тугай огыл , але биолог Валеев йолташ
  , але теве мемнан обществовед Никифороз Иван Павлович
  ?  Иван Павлычын урокышкыжо кеч-кунамат куанен кает
  .  теве таче тудо 1905 ийысе революций нерген лекцийым
  лудо .  ойла пеш простан , оҥайын , от умыло гын ,
  уэш умылтарен пуа .  йодышташ тӱҥалеш - ойлымет веле
  шуэш .  кажне студент тудлан тыглай  " ученик "  гына
  веле огыл , а шкеж гаяк ушан-шӱман айдеме .  мыланем
  тудо чыла студент-влакын шонымыштым шинчен шогышо гай
  чучеш .  а вет рвезе , вуйгеже кок ийлан веле туныкта
  .  кечмом ман , Иван Павлович - сай педагог ...  чылан
  тыгай лийыт гын , тунемаш пеш каньыле лиеш ыле .
 " ничего , Кугергина , ӧршаш уке , - мане шаҥге перерыв
  годым , - неле лиеш тудо ...  неле деч лӱдын чакныман
  огыл , тудым сеҥен каяш кӱлеш .  теве ме граждан сар
  жапыште шуко йӧсым ужынна , южгунам кумылат волен кая
  ыле , а вет сеҥышна ...  молан ?  неле деч лӱдын шылын
  она ул , неле ваштареш каен , сеҥаш тыршенна .   "
  даешь ! "  - теве мемнан мут ыле ...  а тыйын способностет
  кугу , мый вик ойлем , теве ӱмажсек веле туныктем ,
  а кушметлан ӧрам .  руш йылмылан утларак чот пиж :
  лӱдде-вожылде ойлаш тырше , сылнымутан литературым
  луд .  вара паша кая ...  эх , да эше кузе каяже ...
    " даешь ! "  ман , Кугергина йолташ , моло нимат
  уке "  ...   - тыге ойлышат , кумылем нӧлталте , адак
  чот пашалан пижмем шуын колтыш .  да , Иван Павлович
  - мемнан еҥ , тудо шкежат пашазе кокла гыч лекче ,
  шкежат ожно йӱштӧ-шокшым шуко ужын , садланак тугай
  ...  уке , нимогай нелылык дечат лӱдман огыл !  чыным
  ойла Иван Павлович , пеш кугу чыным ! . .
 тыге Марина , урок пытымек , рабфак гыч лектынат , ораж
  дене шонкален , общежитийыш ошкылеш .  почешыже пеш
  писын ошкылшо студент-влак поктен шуыт да Маринам ,
  кидпӱан гыч руалтен , пырля наҥгаят .  кутырат , воштылыт
  .  тиде годым нунын почеш кок ӱдыр пеш куржеш .  студент
  тӱшкам поктен шуычат , иктыже , изирак капан шем ӱдыр
  , Марина ӱмбак сырен ончалят , пелештыш :
 - йӧра кеч таче эре моктымын мокшыжо шеле , математика
  дене керылте ...  Инокентий Виссарионович сайын вожылтарыш
  .  айда , рвезе-влак ,  " красавицадам "  чот шыматыза ...
 ала-молан Маринан шыдыже вуйгат ыш лек , изи ораде рвезым
  ончалме гай ончалят , утырген пелештыш :
 - рвезе-влак кӧм шыматышашым тугакат пеш шинча-ат ,
  Пекпаева йолташ !  туге вет , йолташ-влак ?  - манят
  , вӱден кайыше студент-влакым шара шинчаж дене шыматен
  ончале .  шкеже шоналтыш :  " пеш кӱлеш мыланем тыйын
  Тиминет .  эй , ораде ӱдыр , тыйжат мыйым кӱлдымаш
  койышет дене когартынет "  .
 - да , да , манметла , верне ...  кӧм шыматаш - шинчаш
  кӱлеш , а Пекпаевам иктаже весе ВПИ гыч шыматыже ...
   верне вет , йолташ-влак ?
 студент-влак воштыл колтышт .  Пекпаева ден йолташыже
  ончыко куржыч .  Маринан кӧргыштыжӧ ала-мо каньысырын
  чучо .
 5
 уремыш ик окнан изи пӧлемыште кумытын илат : Марина
  , Фатима да Маринан эн лишыл йолташыже - Веруш .  кумытын
  кум курсышто тунемыт гынат , пырля илат : тӱжвач ончымаште
  кумытын чылт кум тӱрлӧ улыт гынат , ваш-ваш акак-шӱжарк
  гай келшат , нунын коклаште нимогай секретыштат уке
  , манаш лиеш .  Марина кугырак кап-кылан , ош ӱпан
  , илышым мочоло ужшо ӱдырамаш гын , Фатима - тугаяк
  кугырак капан да курныж шулдыр гай йылгыжше шем ӱпан
  , шоптыр гай шинчан , кушкын гына шушо самырык ӱдыр
  .  Веруш - когыньышт деч изирак капан , кудыррак ракш
  ӱпан , шем нарынче шинчан лӧза ӱдыр .  Фатима эре мураш
  йӧрата , Веруш - кушташ , Марина гын книгаж деч огеш
  ойырло , я вуй йырже эре шонаш йӧрата .  Веруш рушла
  ойлаш пеш тале , Марина - марла кертеш , Фатима рушла
  пеш начар ойла , марла утларак кертеш , марий коклаштырак
  шочын-кушшо .
 пӧлем кӧргӧ пеш изи .  кум кроватьым шындымат , окна
  воктен шогышо ӱстел дек пураш аҥысыр корно веле кодын
  .  ӱстембалне тич книга-влак , покшелне чернила атылан
  веле вер кодын , кок изи шкафыште адак тич книга ора
  .  окнаште ош занавескым сакыме , пырдыж воктен , Фатиман
  кроватьше ӱмбалне , тыгыде сӱрет-влак , Маринан кроватьше
  ваштареш - Ленинын портретше .  пӧлем кӧргӧ пеш яндар
  , чыла тӧрлатыме , кандалге пушкыдо одеялыште ик куптырымат
  от уж , ӱмбала пыштыме мужыр кӱпчык ош туара гай койын
  кия .  кушко ит ончал - чыла пӧлем кӧргӧ ӱзгарыште
  ӱдырамашын шыма кид кучышыжо раш коеш .
 Фатима моло деч ончыч толынат , изи пӧлем шергылтеш
  веле - мура .  теве , ӱстел воктен шинчын , тетрадеш
  кок-кум гана удыралеш , теве адак , кынел шогалын ,
  вуйжым кучен , ӱстел йыр коштын савырна , а умшаже
  чарныде мура .  тудо эре тыгаяк , ойырлыде муренак
  коштеш : мурен , пашам ышта , мурен , шкенжым тӧрла
  .  лудаш шичмыж годым гына умшаже ок ярсе , тунамат
  мура ыле , да , умшам тарватыде , чылт шып лудын ок
  мошто .  кызыт теве мӧҥгылан пуымо задачым мурен-мурен
  ышта .  мурашыжат татар семым математика формула дене
  мура :
 а-а плюс б-э-э ,
 а-а плюс бе - в кубе-э ...
 минус де-е , минус де-э-э ...
 - эй , шӱшпыкем , тый толына-ат аман ?  - манеш пӧлемыш
  толын пурышо Марина .   - задачым ыштет , ужат ?  мо
  содорак пашаш пижыч , изиш от каналте мо ?
 - ка-асте-эныже ом ярсе , ом ярсе ...  алием толе-эш
  , моторем толе-эш , коктын кинош кае-эна , кае-эна
  ...  ах-ха-ха ? ...  эре паша дене огыл вет , каналтшат
  кӱлеш .  Маню .  тыйын йӧра тосет мӱндырнӧ , уке гын
  эре пӧртыштӧ шинчымет ок шу ыле ...  ончо , Маню ,
  молан тый тыште ик тосым от кучо , мотор каче-влак
  шукын улыт вет , - шоптыр шинчаж дене шыргыжын ойла
  Фатима .
 Марина йолташыжым миен ӧндалешат , шем ӱпшым ниялтен
  , шыман пелешта :
 - ой , ораде , Фати , тыланда тудо томсык вет , а мый
  тудым ужынам , ынде уш чот пурен .  кошт , йолташем
  , кошт , нимат огыл - рвезе ӱмыр кок гана ок тол ,
  но ушетым чот кучо , мыйын корнышкем ит верешт , адак
  пашатым ит мондо ...  мыланна , Фати , шуко тунемаш
  кӱлеш , ой шуко !
 - шинчем , Маню , шинчем , йоҥылыш она тошкал , пашамат
  она мондо ...  тау , мемнам , орадым , эре туныктыметлан
  , - манешат , Фатима Маринам чот ӧндалеш .
 6
 кас .  изи пӧлемыште электрический лампе чолгыж йӱла
  .  шып .  коклан гына уремыште мӱгырен кудалше трамвай
  йӱк шокта .  кок студентка , ӱстел ӱмбак кумык керылтын
  , урокым пеш ямдыла : Марина грамматикым тунемеш ,
  Веруш задачым ышта .
 - Веруш ,  " мать "  мут родительный падежыште кузе
  каласалтеш ?  мыланем  " добрая матьым "  склонятлаш
  пуышт .
 - чыте , чечас пытарем .  чечас ответым ончалына ?
  а-а , каваршаш , лекте вет .  лекте , лекте , Манюш
  !  уло кас мучко толашаш вереште , ала-кӧ тыгай луген
  пытарыме задачым шонен луктын ?  - манешат , Веруш
  , верже гыч тарванен , Марина дек мия .
 - эх , тый , шке вет  " ик гана ава лийынам "  манат
  !  илышыште  " ава "  мутым тӱрлын склонятлен моштенат
  , а тыште от мошто ...  ну , йӧра , тиде паша ава лийме
  гаяк неле огыл .   " мать "  мут именительный ден винительный
  падеж деч молыштыжо  " ер "  мучашым налеш .  нет кого
  ?  мат-ер-и .  умбакыже ?
 - умбакыже шкат кертам .  дательный -  " матери "  ,
  винительный - " мать "  , творительный -  " матерью "
   , предложный -  " о матери "  .  тыге вет ?  ынде
  ом мондо тидым , ом мондо , Веруш !  - йоча гай йывыртен
  воштылеш Марина .
 - тыге , тыге ... кертат-ла .  ну , ынде пашат пытыш
  вет ?  чечас  " балым "  почына , ӱстел ӱмбач поген
  нал ...   " тра-ам та-ра-ра-ра-рам , тара-ра-ра-рам
  "  - оркестр шокташ тӱҥалын лийже , - манешат , ӱстелым
  , пӱкеным кровать ӱмбак кӱзыктен оптен , кушташ верым
  ямдыла .
 Марина тыште полша .
 - ну вот , тый , Маню , пуйто тугай бальный костюмым
  чийыше изяшный барышня улат , а мый пуйто тугай стройный
  кавалер .  тевыс тыгай !   - Веруш , оҥым кадыртен
  , ӧрышым пӱтыралшын коеш .
 Марина шыргыжеш .
 - вообрази - оркестр шокта :  " тра-ра-ра-а , тара-ра-ра-ра-рам
  "  ...  кавалер тыге мия да ойла :  " разрешите , барышня
  , пригласить Вас на первый тур ? "
 Марина , йолташыжым ончен , элнен каен воштылеш .  Веруш
  тудым пел кидше дене ӧндалешат , коктын , вальсым куштен
  , пӧрдаш тӱҥалыт .  Веруш умшаж дене музыкым шокта .
 - ничего , ничего , Манюш , пеш сай лектеш ...  тый
  только йол парня вуй дене савырнен колто да могыретым
  куштылгынрак кучылт .  раз-два-три , раз-два-три ...
   трам-та ра , трам-та-рам ...  айда , Маню ,  " Фауст
  "  гыч вальсым мурена , кушташ утларак каньыле лиеш
  , - манешат , Веруш мураш тӱҥалеш .
 Маринат полша .  кок рвезе ӱдырамаш тымык ояр кечыште
  тарваныше пӧрдшӧ мардежла пӧрдыт , мурат :
 будто ве-этром поднята вье-ется
 пыль массой , пыль массой густой
 вслед летая за-а тобой ...
 вслед летая за тобо-ой !
 ала-кӧ пӧлем омсам эркын тӱкалтышат ,  " лиеш ? "  манын
  пелештыш .  куштышо-влак ышт кол .  кенета омса почылт
  кайыш , рвезе пӧръеҥ-влак воштылын пурен шогальыч .
   Марина ден Веруш перыме гай куштымым чарнышт .  куштымышт
  дене шӱргывылышышт чеверген , шкешт изишак вожылыныт .
 - а-а , тендан , ужат , тыште настоящий бал ?  - пелештыш
  ош шӱргывылышан , йытыра капан студент .
 - бал шол , Тимин йолташ , бал да , каваршаш , кавалер
  деч посна , - вожылмыжым сеҥен , Веруш ойла .
 - ну вот ,  " каваршаш кавалерже "  ме лач толын улына
  ...  поро кас !  а ынде балым умбаке шуена вет ?  -
  манеш Тиминын йолташыже .
 - уке , Платонов , изи-ишак вараш кодын улыда : ме нойышна
  ...  толза , теве тышке шичса , йолташ-влак !  - ӱстелым
  , пӱкеным верышкышт шынден , Марина студент-влакым
  шинчаш ӱжеш .  шкеже вожылмыжым , аптыранымыжым вашке
  сеҥен ок керт , шинчаже йолташыже-влакым тура ончалаш
  ок тошт .
 - ме чечас каена ...  землячество паша дене Симонов
  деке толна ...  муро йӱкым колнат , Митя  " пурена
  "  манеш , - шканже верым муыдымын койын , Тимин ойла .
 - ну , ну , Митя тут не при чем ...   - Платонов ала-мом
  умбакыжат ойлынеже ыле , но йолташыжын шыдын ончалмыжым
  ужат , шыпланыш .
 - ӱдыр-влак , шуматкечын кастене куд часлан мемнан ВПИ-эш
  марземлячествын погынымашыже лиеш ...  миеда вет ?
   - манеш моло мутым муыдымо Тимин .
 - мияш лиеш .  адак мо лийшаш ?  - йодеш Веруш .
 - вечер лиеш , концерт , танце , конечно ...
 - ну , туге гын , миена ...  мый тушто йолташем первый
  гана куштш луктам , репетице ситышын лийын .  йӧра
  вет , Манюш ?
 - айда шкак кушто , мый ом мошто ...  мый так веле вет
  , вуйым кандараш .
 - да , викшым ойлаш , тунем толашашыжат ок шого : танце
  - тудо мещанство , буржуазный койыш , - манеш Платонов .
 - ну , кузе ончаш ?  а муро , музыка , тыйын шонымаштет
  , тоже - мещанство ?
 - муро ден танцым таҥастараш ок лий .  мурын илышыште
  пайдаже кугу : айдеме акрет годсек муро да музыка дене
  илен .  муро илышлан , пашалан полшен толын .
 - а куштымаш ?  тожо вет кугу искусство , тугакшак илышлан
  полшен .  нал теве индейцын янлык кучаш лекме куштымыжым
  .  вет могай танец , могай муро !  мурат тӱрлӧ уло
  : южыжо кумылым нӧлта , южыжо шинчавӱдым гына йоктара
  , вийым пытара .
 - ну , тый философийым тӱҥалат гын , ойлен чактараш
  йӧсӧ .  мый , мо-гынат , танцым ом йӧрате .
 - тый от йӧрате - тиде вес паша .  викшым ойлаш , Платонов
  йолташ , куштен моштет гын , вес семынрак ойлет ыле
  , шонем .  уна , Катя кушташ пеш тунемнеже , тышке
  толмыж еда эре кушта .
 -  " Катя , Катя "  ... мо мыланем тудо ?  тиде тожо
  мещанла ойлымаш .  айда , Костя , каена , нинын дене
  полемикыш пураш пеш йӧсӧ , - манешат , Платонов каяш
  тарвана , Тиминат почешыже ,  " чеверын кодса "  манын
  , студентка-влаклан кидшым пуат , лектын каят .
 - Маню , шижат ?  - манеш Веруш , студент-влакын лектын
  кайымекышт .   - Тиминетын шӱмжӧ тыйын верчет йӱла
  вет ?  мый шижам .
 - уке дыр , Веруш , так ... тудын койыш тугай .  мыйым
  йӧраташ мый самырык ӱдыр омыл вет , ынде шӱкшӧ кува
  лийынам .
 - ойло айда , тӱняште тыгай  " шӱшӧ кува "  утларак
  лийже ыле ...  а , викшымак ойлаш гын , Маню , Тимин
  интересный рвезе .  мӧҥгыштем таҥем ок лий гын , товатат
  , ик тыгай йыгыт дене кокла гыч крутитлаш тӱҥалам ыле
  , - воштылеш Веруш .
 - а мыланем Платонов утларак келша : тудо тӱжвач ончаш
  моторак огыл гынат , простой , сай чонан , весела .
 - теве тыште ме , Манюш , коктын але ваш она умыло .
   тый шинчет , Тиминже вет поэт , маныт .  Катя тока
  ойлыш :  " почеламутым эре возгала "  , - манеш .
  интересный , каваршаш , тип , - манешат , Веруш , вургемжым
  кудашын , кроватьыш , одеял йымак , тӧршта .
 Марина эрласе занятийлан кӱлеш книгам , тетрадьым шырк
  ойыркален оптыш , вара Пушкинын сочиненийжым , налын
  , кӱпчыкшӧ ӱмбак пыштышат , кудашаш тӱҥале .  кудашын
  , вакшышыш пурен вочшашыж годым кӱпчык йымалне кум
  лукын тодыштмо кагаз лапчыкым ужылалтыш .  кагаз ӱмбалан
  возымо :  " Кугергина Мариналан "  , йымалныже  " кугу
  секрет "  манын удыралме .  Марина чылт ӧрӧ : вачыжым
  туртыктыш да шке ораж дене  " Глупость "  малдыш .
   а могыржо ырен кайыш , шӱмжӧ ала-молан вийын кӱлткаш
  тӱҥале ...   " Веруш ! "   - манешат , йолташыж велыш
  ончалеш , а Веруш нер йӱкынат корга .  кроватьыш пурен
  вочмеке , кагаз лаштыкым шаралтыш , тушто шер гай тыгыдын
  , йытыран возымо :
 " мотор тӱсет , ой , таҥем ,
 пакча пече маке гай .
 тыйын шинчат , ой , шӱмем ,
 шошым кава ластык гай .
 шыма ӱпет - ош кӱляш ,
 тӱрвет чевер - мӧр падыраш .
 ай , йӱкетше тыйын могай ?
 шокталталме кӱсле гай ...
 эре тыйым шоналам ,
 шӱмем йӱла тый верчет .
 кунам тыйым вашлиям ,
 кунам лиям пеленет ?
 Т . К . "
 - фу , могай сентиментальность ?  орадыланымаш , - пелешта
  Маринан тӱрвыжӧ .  вара ала-молан кугу шӱлыш , толын
  , оҥжым овартыш , а вуйжо дене шоналтыш :  " вараш
  кодшо романтика ...  лиеш тыгаят , но в общем - ерунда
  "  .  кагаз лаштыкым тыгыдын кушкед шуат , Пушкиным
  почеш .
 7
 эрлашыжым эрдене , шӱргӧ мушмо годым , кок ӱдыр коклаште
  тыгай мут лекте :
 - шинчет , Пекпаева , теҥгече кастене Кугергинамыт дек
  ВПИ студент-влак толыныт ыле , - ойла ик ӱдыр весыжлан .
 - ну ?  кӧ тугай ?
 - иктыже Тимин Костя ыле , мый лач толын пурымыштым
  ужым .
 - Тимин ?  неужели ?
 - Тимин , Тимин , мый сайынак палышым .
 - вара нуно кунамрак кайышт ?
 - тудыжым шым шинче .  кӧ шинча , ала мален каеныт .
   хи-хи-хи ...
 Пекпаева пеш ӧрын колтыш , ошем-йошкарген кайыш .  шӱргыжым
  мушмыж лугычак лектын куржо .

 144 ончык кайымаште
 1
 ныл этажан кӱкшӧ пӧрт лукышто улшо йыргешке шагатым
  Марина чӱчкыдын онча .  эрдене шокшо вакшыш гыч тӧрштен
  кынелеш - окна гыч тудо велыш содор керылтын , шагатым
  эскера ; кастене рабфак гыч тунем пӧртылеш - шинчаже
  тушанак тӱкна ; пелйӱд жаплан малаш возаш тӱҥалеш
  - адакат копаж дене волгыдым шойыштен , шагат стрелкым
  кӱта .  а шагатын умдо вуян шем стрелкыже-влак шке
  семынышт , чарныде , ончык куржыт .  тарванымышт ок
  кой , а каят .  йӱд ма але кече , йӱштӧ-шокшо , поран
  ма але йӱр - эре иктак нунылан : пӧрдыт , пӧрдыт .
   ик минутланат , ик секундланат огыт шогал .
 жап шижде эрта .  жап йогын вӱдла чарныде йога , нимогай
  вий тудым чарен ок керт .  тыге йогын вӱд ӱмбаке кӱрлын
  вочшо ужар лышташ эрла тыште ок лий , лиеш гынат ,
  весе - тиде огыл .  тачысе кече вескана ок тол .  ты
  минут , ты секунд каваште чӱкталтше метеорла каен эрта
  - курымлан , тетла нигунам пӧртылдымашын ...  пиалан
  - кӧ жапым аклен мошта , кӧн кажне илым кечыже нигунам
  мондыдымо кышам кода !  пиалан - кӧн кажне шагатше
  виян кучедалмаш дене , чапле паша дене , кугу шонымаш
  дене пеледалт кодеш , кӧ шке илышыжым кечын миллион
  айдеме дене уша , миллион шӱм тудын шӱмжӧ дене кӱлтка
  ...  пиалан тугай еҥ !  тудо писын эртыше жапымат чарен
  кертеш : шуко курым дене кече гай чолгыжшо пашаштыже
  илаш тӱҥалеш ...
 кече почеш кече эрта , арня почеш - арня .  Марина тунемеш
  , эре ончык кая .  кажне кече тудлан мом-гынат уым
  конда , уждымо сӱретым ончыкта , колдымо мутым колыкта
  , эре кычалше уш-акылыштыже тымартен лекдыме шонымашым
  тарвата .  тудо айдеме шинчымаш теҥызыште изи Колумб
  гай эре ончык иеш , мучашдыме тӱнян , илышын ик изи
  пусакшым кечын угыч почеш .  мӱндыр корныш лекше еҥ
  гаяк шуко туткарыш пура , шуко йӱштым-шокшым ужеш ,
  но нунын дене пырляк кугу куанымашымат шинча , рвезе
  шӱмжын моткоч йывыртен кӱлткымыжымат чӱчкыдынак шижеш
  .  изи сеҥымаш тудым кугун куандара : урокым сайын
  ямдылен каласыш гын , чонлан ласка , ик уто задачым
  шке ораж дене ыштыш гын , изи йоча гай йывырта , погынымаште
  рушла сайын ойлыш гын , кас мучко кумыллан сай .  эре
  тыге : кечмогай пашат , изи сеҥымашат тудлан кугу йывыртымашым
  конда .  садланак Марина эре сай кумылан , куаныше
  чурийвылышан лийын коштын .  шке ораж дене тӱрлым шонен
  , тӱрлым шижын гынат , йолташыже-влак тудым шӱлыканым
  нигунамат ужын огытыл .   " теве мемнан Кугергина веле
  нигунамат вуйжым сакен ок кошт , ала-могайрак айдеме
  "  , - чӱчкыдынак студент-влак тыге кӧранен ойленыт .
 чынжымак , Марина шкежат пеш чот вашталтын : илыш-йӱлаште
  , уш-акылыште , койыш-шоктышышто чылт весемын .  эн
  первыяк тудо шкенжым чот тергаш тунемын .  кажне кечын
  , кастене пашажым пытарымек , шукыж годым кӧргыштыжӧ
  кок тӱрлӧ айдеме ваш-ваш ӱчашен кучедалын : иктыже
  - тошто гыч кодшо , пушкыдо шӱм-кылан , лӱдын-вожыл
  тунемше ялысе марий ӱдырамаш , весыже - пеҥыжше , эре
  кычалтылше , эре тергыше рабфак студентка .  иктыжлан
  - чыла йӧра , чыла сай , шкенжын нимогай экшыкшымат
  ок уж , мом ыштен , мом шонен - чыла поро , нимо уто-ситат
  уке .  весыжлан - эре ок йӧрӧ , эре экшык , кеч-момат
  пеш строгий судья гай чаманыде терга .   " теве адак
  ик кече эртыш ...  вара таче мом ыштенат , кунар шинчымашым
  налынат ?  молан студент-влак погынымаште чот ойлышаш
  годым шып шинчен эртарышыч ?  политэкономий урок годым
  Мальтусын теорийжым умылыде кодыч гынат , молан йодаш
  шыч тошт ?  таче заведующий дене студент столовый нерген
  ойлышашет ыле , шыч пуро , аптыранышыч ?  а вет тудо
  - тыйын пашат , тый олмешет тудым нигӧат ок ыште ...
   молан студент-влак коклаште экшыкым ужат гынат , тудым
  содор тӧрлаш от тӧчӧ ?  молан теве Пекпаеван , рвезе
  ӱдырын , шӱмжым арам когартет ?  ала тудо тыланет верчын
  йӧсланен коштеш , ала йӱд омыжо кодеш ? "  ...  тыге
  ик Марина весыжым чаманыде терга , а весыже шкаланже
  эре амалым кычалеш , прапыш лекташ тӧча .   " мый мо
  ... теҥгече пеш ноенам ыле , садлан задачым ыштен шым
  шукто .  уэш-пачаш йодашыже сайын ыш чуч ...  мый веле
  мо , молат студент кокласе экшыкым ужытыс ?  а Пекпаева
  шкеже молан мыйын нерген осалжым ойлышт коштеш ...
   пожалуй , чын , вескана тыге ышташ ок воч "  .
 Маринан вес пелыже шкенжым эре пыдалаш тӧча гынат ,
  эркын-эркын чактаралт , сеҥалт толеш .  эн кугу ӱчашымаш
  эре шке нерген шонымаш гыч лектеш .   " мый гына утларак
  сайын тунемшаш ыле , мыйын гына илышем сайрак лийже
  ыле , мыйым гына поснак пагалышт , моктышт ыле "  ,
  - тыгай ик тӱрлӧ шонымаш шакше шукш гай шолыпын почачҥеш
  .  а весе тиде рок шукшым кече волгыдо гай йымыктара
  :  " а-а , намысдыме , вожылдымо , эре шке нергенет
  гына шонен коштат , эре шкендым гына кӱшкӧ нӧлташ тӧчет
  !  а молыжо , тӱшкаже ?  нуно тый гаетак шемер калыкын
  икшывыже огытыл мо ? . .  тыге ок лий , Марина , тыге
  ок йӧрӧ , намыс - тыге шонаш ...  намыс !  шке куш
  , шке ончык кай , пеленет молымат наҥгае .  тыйын куанымет
  молымат куандарыже , тӱшкан , массын пиалже тыйын пиалет
  лийже "  ...
 тыгай кӧргӧ кучедалмаш Маринам шуко туржын , тошто гыч
  , кодшо илыш лавыра гыч эркын эрыктен , ончыко шупшын
  , у тӱсым пуртен .  садлан Марина кызыт мочоло вашталтын
  , илышым , калыкым вес шинча дене ончен , вес семын
  аклаш тӱҥалын .  тиде вашталтмыже тӱжвачынат палемдалтын
  : шара шинчаже яндарын , ӱшанен онча , пуйто тӱшечын
  кӧргӧ тулжым шойыштен шогышо ала-могай вичкыж чорам
  кушкед налме .  еҥ ӱмбак ончалеш гынат , тоштыж гай
  шалан ок ончо , айдемын гӱжвал тӱсыж гыч вик кӧргышкыжӧ
  пура , шинча ончалгыш гыч , воштылалме гыч , моло семын
  чурийвылыш тарваныме гыч айдемын шонымыжым палаш ,
  тогдаяш тӧча .  койыш-шоктышыжат кугун вестӱрлемын
  : тарванен колгымыжо тоштыж гай тыр-тор огыл , шыма
  да пеҥгыде ; йылмыже рончылтын , пеш лывырген гынат
  , утыжым ок ойлышт , шоналтен , лачымын пелешта ; шӱлыкан
  лиеш гын , келгын шӱлыкаҥеш ; воштыл колта гын , уло
  чонжым пыштен воштылеш .  пале : уло шижмашыже , шонымашыже
  чот келгемын .  шӱргывылышешыже эртыше жап шуко-шагал
  шке кышажым кодаш тӧчен гынат , Марина але пеш мотор
  , вияҥ шушо кӧргӧ тулан ӱдырамаш .  тунеммыже , уш-акыл
  почылтмыжо чевер чурийвылышыжым , тӱвыргӧ кап-кылжым
  утыр веле сӧрастара .  садланак дыр рвезе пӧръеҥ-влакын
  ораде тул дене йӱлышӧ шинча ончалтышыштым чӱчкыдынак
  шке ӱмбаланже куча .  тунам кӧргыжӧ ырен-йӱкшен кая
  гынат , я чылт уждымынколдымын кояш тӧча , я оҥай чучешат
  , ораж дене йышт воштылеш .  тӱрлӧ семын лишемаш тӧчышат
  , письмам возгалышат лийыныт , но лишемын кертын огытыл
  : Марина ынде ушым шындыше , шкенжым кучен моштышо
  ӱдырамаш .  южо ялгенче ӱдырамаш гай  " тидын дене
  келшен , ушнышашем уке гынат , кеч изиш одыктыл коштам
  "  манын , пӧръеҥ шӱм дене модаш йӧратыше огыл .  йӧратымашын
  кочыжым-тамлыжым шкежат ужын , садлан иктажылан лишемаш
  йӧршӧ койышым вуйгат ончыктен огыл .  туге гынат ВПИ
  студент Тиминым але мартен нигузеат шкеж деч йӱкшыктарен
  кертын огыл .  тыште Марина шкежат йоҥылыш лийын ,
  шуко мартен Тиминын йӧратымыжым пален моштен огыл .
   тыге лишемаш тӧчышӧ молат шуко лийыныт , шуко-шагал
  почеш поктат , вашлияш йӧным кычалыт , шке шӱмыштым
  письма дене , але мут денак ойлен почыт .  вара ваштареш
  тореш мутым колытат , але нимом вучен огыт шуктат ,
  ойырлат .  Марина тиде ганат тыгак лиеш шоныш да йоҥылыш
  лие : Тимин Костя вес тӱрлӧ пӧръеҥ улмаш .  тудо ынде
  идалык утла ойырлыде покта .  первыйракшым шуко мартен
  мӱндырчынрак гына ужаш , але , ик мут пелештыде , тыглай
  гына вашлияш тӧчен кошто .  иктаж-кунам погынымашеш
  , вечереш вашлиеш гын , еҥ палыдымын чӱчкыдынак Марина
  ӱмбак онча , лишемнеже да ок тошт .  рабфак общежитийыш
  мия гын , шукыж годым Маринан илыме пӧлемышкыжат огеш
  пуро , коридор мучко иктаж лу пачаш мӧҥгеш-оньыш эртен
  коштеш , южгунамже уждеак кая .  кӧ шинча , Фатиман
  мутшылан инанаш гын , Тиминын уремыште , общежитий
  тураште , коштмыжым кас едак ужаш лиеш , маныт .  Маринам
  туран вашлиймыж годым ала-молан аптырана , кенета йошкарген
  кая .
 вараракшым Маринат рвезын пеш чот йӧратен шындымыжым
  ойыртемын пален нале , тудын орланен коштмыжым ужын
  , ала-молан чонжылан сайын чучаш ыш тӱҥал .  Тиминым
  вашлиймыж годым изиш вожылеш , кузе-гынат ӧрдыжыш лияш
  тӧча , я нигузе кораҥаш ок лий гын , пеш серьезнын
  , эре пашам ыштышын коеш , мутланаш тӱкна гынат , пеш
  кукшын , йӱштӧ шӱмын коеш .  а рвезе студент садак
  ок ойырло , пале : тудо ӱдырамашым тыге чот первый
  гана йӧратен .  а первый йӧратымаш айдемын илышыштыже
  путырак кугу , путырак таража лиеш : тудо айдемым пеш
  чот куандарен , нӧлтен кертеш , я кӧргӧ еҥын илышыжым
  йӧршын пужен , локтылынат кертеш .  кушкын шушо рвезын
  первый йӧратымашыж дене модаш огеш лий , Марина тидым
  пеш чот шинча .  ситартышлан тудо йолташ ӱдыржӧ-влак
  деч , утларакшым Тимин дене пырля тунемше Катя деч
  , колын : Тимин интеллигенций ешеш шочын-кушкын : ачаже
  тудын тошто учитель , аваже - гимназийым пытарыше поп
  ӱдыр .  Костя - нунын межнеч эргышт , изинек пеш нечкын
  кушкын , тӱплӧ романымат шуко лудын .  садланак Марина
  тиде кылдышым пеш шыман руден кодаш шонен коштын ,
  южгунам тиде шонымаш тунемашыжат мешаен .
 2
 Маринан кӱпчыкшӧ йымак почеламут возыман письмам пыштен
  кодымыж деч вара Тимин иктаж кум арня наре Мариналан
  кончен огыл .  Маринажат ваштарешыже нимом возашат
  , але моло семын увер пуашат ӧрын коштын .  чынжымак
  , изи ош Катя , иктаж кум-ныл гана общежитийыш толын
  , вырляҥге гай пӧрдын коштын , Тимин нерген мутым лукташ
  тӧчен гынат , Мариналан викшым ойлаш тоштын огыл .
   Маринаже  " йӧра , кеч сайынак ойырлыш "  манын шоналтенат
  , чыла монден , шыпланен .
 икана , телым , шумат кечын кастене , Катя Маринамыт
  дек миен , Верушым кино ончаш каяш тарватен .  Верушыжо
  Маринам ӱжаш тӱҥалеш .  Маринат каяш келшен .   " Электра
  "  кинотеатрыш миен шуытат , Катя  " мыйын билет чылажланат
  уло "  манешат , фоешке вӱден пурта .  фоеште калык
  ок кой , ончымо залыште тулымат йӧртымӧ , сеанс кызытак
  тӱҥалшаш .  пычкемыш залыштак верыштым муын шинчытат
  , ончаш тӱҥалыт .  экраныште америкысе полдалге кинокомедий
  кая .  Монти Бенкс калыкым тӱрлӧ семын воштылта , теве
  чийыме вургем дене унчыли вуйын вӱдыш керылтеш , теве
  аэроплан йымак керем дене кержалтын чоҥешта .  ӱдыр-влак
  , экраныш ончен , йӱкын воштыл колтымыштым пыкше кучат ...
 тиде годым ала-кӧ Маринан кидшым шыман кучышат ,  "
  могай илымаш , Кугергина йолташ ? "  манын , эркын
  пелештыш .  Марина савырнен ончалят , чылт ӧрӧ : экран
  волгыдеш воктеныже шинчыше Тиминым палалтыш , Монти
  Бенкс шинчаж гыч йомо , воштылмыжо лугыч кӱрылтӧ ,
  могыржо тул гай ырен кайыш ...   " йӧра , илена "
  , - пелештышат ,  " а-а , теве кузе ? "  манын , шке
  ораж дене шоналтыш .
 умбакыже картиным ласкан ончен шинчаш ыш лий : я Тимин
  , иктым-весым йодын , мутланаш пижнеже да йӧным ок
  му , я шып шинча гынат , Марина воктен утларак пызна
  , я иктаж амал дене кидшым руалтен куча .  Марина шкенжым
  нигузе кучашат ӧрын , залыште улшо калыкын рӱж-рӱж
  воштыл колтымыжо Тимин дене когыньыштым ончен воштылмо
  гай чучын .   " Кугергина йолташ , мыйын ... тый денет
  мутланышашем ыле , лиеш ... иктаж гана ? "  - шокта
  Маринан пылышыжлан .
 Марина кенета ыш пелеште , изиш шоналтышат , шкенжым
  кучен , пеш серьезнын каласыш :  " кӱлеш паша уло гын
  , кунам ойлаш ок лий , лиеш , Тимин йолташ "  .  тыге
  туран ойлымылан рвезе ик жаплан шыпланыш , нимом кенеташте
  пелештен ыш керт .  изиш лиймеке , адак шокта :  "
  пашаже ... пашаже , Кугергина йолташ , личный паша
  ...  да-а , мый тока серышым коденам ыле , лудыч ?
  "  -  " ах , да , лудым-лудым , тый тудын нерген ,
  ужат ? . . "  -  " вара ? "  тиде годым вес могырым
  воктеныже шинчыше Веруш кинокартина нерген Марина деч
  йодышташ тӱҥалят , мутланымыштым лугыч кӱрльӧ .
 кино гыч кайымышт годым Тимин Марина ден Верушым ужатен
  наҥгайыш .  общежитийыш пурышашышт годым Веруш нунын
  деч ойырлышат , пӧртышкӧ содор пурен кайыш .  Маринат
  почешыже пурынеже ыле , да Тимин кидпӱанже гыч руалтен
  кучышат , пелештыш :
 - ик минутлан шого , Кугергина йолташ ...  от ӧркане
  гын , ала урем дене коштын савырнела ыле ?  эрла вет
  яра кече , эрдене утларакат малаш лиеш ...
 Марина изишак ӧрын шогыш .
 - айда уке гын , ик йыр савырнена , - малдыш вара .
 Чернышевский урем дене эркын ошкыльыч .  тиде гана Тиминат
  утларак тоштшын койо : ала тудо ончылгочак ойыртемын
  мутланен налаш шонен пыштен улмаш , ала йӱд пычкемыште
  чылт коктын веле кодмыштлан огеш аптыране ?
 - тый вет мыйым вуйгакат от шинче , мыят тыйын нерген
  але пеш шагал колынам ...  туге гынат ала-молан ( тидым
  ойлашат пеш сай огыл да ) , ала-молан тыйын нергенет утларак
  шонаш тӱҥалынам ...  мый кызыт , тыйым ужде , ик кечат
  ом чыте , вуем гыч вуйгакат от лек ...  кас лиеш гын
  , ыштышаш пашам кидем гыч велалтеш , шинчын-шинчымем
  ок шу , чонем эре тый декет шупшеш .  тыланет ала тиде
  воштылтыш веле да ...
 - уке , Тимин йолташ , мыйым тугай еҥлан ит шотло .
   чынжымак ойлет гын , тиде воштылтыш паша огыл ...
  но ӧршашет уке , тиде мутетым мый дечем моло нигӧат
  огеш кол .
 - инанем , Марина ... инанем , тудланак таче шукертсек
  шонен коштмем луктын ойлаш шонышым ...  туге гынат
  тый мыйым чылтак от умыло дыр , шонем .  мый вет ...
   мый але пеш рвезе улам , вуйгак латиндеш ияш ... тыгай
  шонымаш ӱмырыштем первый гана лектын ...
 - тыге ... тыгакак шонышым мыят . первый гана , да ,
  Тимин йолташ , йоҥылыш лийынат , пеш йоҥылыш !
 - молан ? молан йоҥылыш ?  - ӧрӧ Тимин .
 - тугакак , тый але нӧргӧ рвезе улат , илышым шагал
  ужынат  , а мый ? мый ...
 - мо мый ? мо? вашке каласе !
 - эн первыяк , Костя ( мый тыге манам , йӧра ? ) , эн первыяк
  шкендым пеҥгыдын кучо , вуй йырет чот шонен нал ...
   тыгай годым йоҥылышым ышташат лиеш , а вара тудым
  тӧрлаташ йӧсӧ , мый илышым тый дечет утларак ужынам
  .  таче ласкан мутланен от керт гын , ала вескана мартен
  кодена ыле ?
 - уке , уке ... мый шкемым кучен кертам , мый верчынем
  ит лӱд ...  мо лийшаш лийже , ойло , чыла ойло !
 - манамыс , пеш йоҥылыш лийынат ...  мый чылт ӧрам :
  кузе тыгай рвезе качымарий мыйын гай илалше ӱдырамашым
  ужынат ?  рвезе ӱдыр-влак уке улыт мо ?  мый тый дечет
  вич ийлан кугу улам ...
 - молан тидым ойлет ?  ийготышто паша мо ?  кеч кумло
  ияш лий , садак мыланем ...
 - кызытше туге , а вараже вес тӱрлӧ шонымаш лектеш ...
  тиде эре тугак лийман .
 - молым ом шинче , а мыйын туге ок лий .  мыланем ӱмырешем
  моло нигӧат ок кӱл ... товатат , теве ужат !  мый колымешкем
  тыйым йӧраташ тӱҥалам ...
 - ну , йӧра , Костя , паша вет тыште веле огыл ...
  тый от шинче докан , мый вет ӱдыр омыл ...
 - тиде мыланем у увер огыл , тидын нерген мый изиш колаш
  тӧченам ... вет мариет деч ойырленат ?
 - Тимин йолташ , мыйын оем тыгай : айда коктын пеш сай
  келшен илыше йолташ лийына .  тый утларак тунемше ,
  шуко книгам лудшо еҥ улат , мыланем полшен кертат ,
  а мыйын тунеммем шагалрак гынат , илышым чот ужынам
  , адак семынем тыланет полшем .  чӱчкыдын вашлияш тӱҥалына
  , мутланаш , пырля пашам ышташ ...  а ӱдырамаш гай
  мый тыйым йӧратен ом керт , кеч мом ыште , Костя ,
  ом керт .  тый рвезе улат , ушан , мотор , образованный ...
 - Кугергина йолташ , молан мыланем тидым ойлет ?  тиде
  вет мыскылыме лиеш !
 - уке , шыч умыло мыйым , тиде мыскылыме огыл , пагалыме
  лиеш .  мый кызыт тыйым пеш пагалем , но йӧратен ом
  керт , ок лий !
 Тимин вӱйжым сака , пеш ойгырышын коеш , шуко мартен
  ик мутымат пелештен ок керт .  Марина , тидым шижын
  , нимон ышташат ӧрын , ик могырым , рвезым пеш чамана
  , вес могырым , нигузе полшаш .  Тиминын кидшым шыман
  куча , тӱрлӧ семын шыматаш тӧча .
 - Костя , утыжым шонышаш-ойгырышаш уке .  эртен кая
  , вашке чыла мондалтеш ... весым , мый дечем моторым
  , шканет келшыше рвезе ӱдырым , вашлият .  манам вет
  , мый рвезе омыл ... адак , шинчет , Костя , мый вет
  ик гана азанат лийынам .  мом мый верчынем ойгыраш
  ?  ораде улат , чылт ораде ...
 - ок кӱл , мыланем тылечет моло нигӧат ок кӱл !  а вот
  каласе мыланем , пытартыш гана йодам : тый весым йӧратет
  , але мариетат уло ?
 Марина кенеташте нимом каласашат ӧрӧ .  вуйжо дене шоналтыш
  :  " кеч-мо лийже , тидым йӧршынак йӱкшыктараш возеш
  , моло семын ок лий "  .  вара йӱкын пелештыш :
 - тото шол , мариемжат уло ...  йоҥылыш лийынат , манамыс .
 тыгай мутым колын , Тиминат , Марина деч содор ойырлен
  , шке семынже  " эх-х , ораде , ораде "  ... манын
  , урем дене писын куржо .
 малаш пурен вочмекше , Марина шуко шонен кийыш .  Тиминын
  йӧсланымыже пушкыдо кумылешыже чот тӱкнен , шӱмыштыжӧ
  чаманымаш тарванен .  ӱдырамашын пӧръеҥым чаманаш тӱҥалма
  гыч йӧратымашке вет ик ошкыл веле .  Марина тидымат
  пеш шинча .  садланак шӱмжӧ ласка огыл .   " ех , ораде
  рвезе ...  ораде , да жалке "  .

 145 Ленин ӱжеш
 1
 кас .  тӱнӧ йӱштӧ .  воштет лектын кайышаш гай писе
  мардеж уремыште орышо гай лӱшка .  теве урем мучко
  лум тӱтан чотак подыл шындыше ямщикын тулен кудалше
  тройкыж гай шӱшкен-мурен эрта .  теве , шыгыр прогалыш
  шеҥын пурен , шинчам почаш лийдымын лум пуракым тӱргыкта
  , омса ӱмбалне кечыше вывескым кушкед кудалтышаш гай
  миен рӱчкала , телеграф меҥге шелшыш пурен васара ,
  кӱшнӧ тореш-кутынь кукталтше кӱртньӧ воштырлам перкала
  , пӧрт тӱньыкыш пурен , изи аза гай шортын шинча ...
   мардеж чылт орен .  урем дене эртыше еҥ-влак , шӱша
  кӧргыш вуйыштым шылтен , сугырген , шӧрын лийын куржаш
  тӧчат .
 тиде шучко мардеж Мариналан мучашдыме кугу ойгым кондыш
  .  ӱстел воктен , коклан мардеж лӱшкымым колыштын ,
  книгам лудын шинчымыж годым пӧлем омса кроп шоктыш
  .  Марина савырнен ончале - чылт лум вузык лийше ,
  тӱс гыч вочшо Веруш пӧлем покшелан тӱҥын шогалын .
   ала-мом йолташыжлан содор каласкалынеже - ок керт
  , йылмыже ок савырне , йӱкшӧ ок лек .  Марина верже
  гыч тарванышат , Верушын тӱсыштыжӧ тӧрлаташ лийдыме
  кугу зияным палыш ...
 - мо тугай , Веруш ?  мо лийынат ?
 тӱҥын шогалше ӱдырын могыржо кенета чытыралтыш , кок
  кидше дене оҥжым руалтен кучышат , ала-могай лӱдшӧ
  кӧргӧ йӱк дене кычкырале :
 - Манюш !  Ле ... н ко ... лен !
 Маринан тӱсшӧ кагаз гай ошеме , шара шинчаже кугеме
  , тӱрвыжӧ чытыралтыш :
 - уке-э !  ом инане ... шояк !  - шоктыш тудын йӱкшӧ
  , но верешыжак лыдырге волен шинче , йолташыжым ужат
  , инаныш ...  пӧлем кӧргӧ шинча ончылныжо унчыли вуйын
  пӧрдын савырнаш тӱҥале ...  Марина шуко-шагал йӱшӧ
  еҥ гай кок велыш тайнышт шогыш .  ик жаплан йӧршын
  шогалше шӱмжӧ лектын вочшаш гай виян кӱлткаш тӱҥалят
  , Марина , изи йоча гай мӱгырен , кроватьыш кумык йӧралте ...
 чылт тыгай уло шӱмым пудыратыше кугу ойгым Марина ӱмырыштыжӧ
  кок гана веле ужын : изи эргыже колымо годым да кызыт
  .  тунам , Йывушым тойымыж годымат , тудлан йӧсӧ ыле
  , но тудо - изи ойго , шкет еҥын ойгыжо улмаш .  а
  кызыт ... кызыт тиде орлык дене миллион еҥын шӱмжӧ вургыжеш
  , тиде орлык дене пӱтынь шемер тӱня ойгыра .  садланак
  огыл мо Маринан уло кӧргыжӧ аяр тулеш когартыме гай
  йӱла , нигушто шкаланже верым ок му , шинчын-шинчымыже
  ок шу ...  йолташыже-влак дене пырля содор погымо траурный
  погынымашкат мийыш , туштат , партком секретарь Сергеевын
  да Иван Павловичын ойган мутыштым колыштын , виеш лекше
  шинчавӱдшым йышт ӱштӧ .  мӧҥгӧ толмеке , кровать ваштареш
  кечыше Ленинын портретшым шем тасма дене шыман вӱдылмыж
  годымат шер пырче гай шинчавӱдшӧ , шӱргыж мучко куржын
  , шем тасма ӱмбаке эр лупс шырча гай йогыш ...
 пелйӱд жаплан , тулым йӧртен , йолташыже-влак дене пырляк
  малаш пурен возо гынат , тудо йӱдым йӱдвошт мален ыш
  керт , эре шонкален кийыш ...  ала-молан таче адак
  уло илышыже тудлан раш шарналте .  тошто годсыжо эр
  ӱжара годым кас кече велыш каен йомшо йӱд пычкемыш
  гай чучеш .  тушто , кас кечыште , - пычкемыш , лавыра
  , Купъял шучко Савли кува ; тыште , эре кечыште , -
  волгыдо , шыргыж лекше кече , тӧр корно , чапле паша
  ...  эртен шучко пагыт , эртен йӧршын , нигунам пӧртылдымашын
  .  кузе тиде тыге лийын кертын ?  кузе тыге чыла вашталтын
  ?  кӧлан верчын ?  Марина , чынак , акрет годсо марий
  ялеш шочын-кушшо ӱдырамаш , Купъялын лавыран купешыже
  пижын кушшо еҥ , у корным муын , у айдеме лийын .
  кӧлан верчын ? ...
 тыге шоналтымыж годым , шинчаже йӱд пычкемышыште кровать
  ваштареш кечыше сӱретым кычалеш .  тунам Маринан шинчашкыже
  ончалаш гын , тушто пеш кугу йӧратымашым , мучашдыме
  кугу тау ыштымым ужаш лиеш ыле ...  мо дене сулен кертеш
  тудо тиде эрыкым , тиде ончылно почылт шичше волгыдо
  корным , уло кӧргым темен шогышо пиалым ?  мо дене
  , кузе ?  тунам Иван Павловичын кастене погынымаште
  ойлымо мутшо ушышкыжо толын пурыш :  " Ленин колен
  , но тудын пашаже ила ...  тудын пашажым шукташ ме
  пеҥгыде мутым пуэна .  ме , Ленинын ончен куштымо партийже
  йыр , Центральный Комитет йыр кӱртньӧ радам дене чумыргена
  , ленинизмын знамязым кӱшкӧ нӧлтена ! "
 " чын , Иван Павлыч , мутет пеш чын .  ме Ленинын ойжым
  шуктена , шуктыде она код .  мыят уло вием дене тиде
  пашалан пижам .  туге ...  тылеч вара адак шонен налаш
  кӱлеш , уло илышем , пашам уэш терген налде ок лий
  .  а вет ончылнем шуко нелылык лийын кертеш , кертеш
  шол ...  молан тиде тыге : эртак тынысын , ласкан каен
  шогышо илыш айдемым шагал туныкта .  молан уым кычалмаште
  , кугу пашаште эреак нелым сеҥен кайыде ок лий .  неле
  гоч веле айдеме шкаланже у корным почеш ...  вара сита
  уке мыйын , пушкыдо ӱдырамашын , вием ?  да , сита
  уке ? . . "  - семынже ойлен йодеш .
 Маринан шинчаже адакат ош пырдыж воктен шемын койшо
  сӱретым шыман ниялтыш .  шкеже вакшыш гыч вуйжым нӧлталят
  , шӱргыжым копаж дене урзылен , кӱпчык ӱмбак кынертен
  , кумык возо ...   " кугу Ленин кочай , каласе мыланем
  , тыйын кӱштымӧ чапле пашатым шукташ полшен кертам
  уке ?  сита уке мыйын вием , уш-акылем ?  чынжымак
  вара мый гаем ӱдырамашат государственный пашам виктараш
  полшен кертеш мо ?  ом керт гын , вием ок шуто гын ?
  "   Марина тыге шуко шонен кийыш , шуко мартен тудын
  вуйыштыжо кок тӱрлӧ шонымаш пӧрдӧ , кӧргыштыжӧ ала-могай
  кок вий ӱчашыш , кучедале .   " уке ...  кертам , мыят
  кертам , вием сита .  у илышын чапле суртшым оптымаште
  мыят ик пеҥгыде кермычым пыштем .  мыят тыйын кече
  гай волгалтше йошкар знамят йымалне лиям , большевик
  партийын радамышкыже шогалам !  кугу Ленин он , кугу
  туныктышо !  таче тыйын шӱгарет ӱмбалан шуко орлыкым
  ужшо марий ӱдырамаш шке товатлыме мутшым каласа .
  таче тудо шуко йӧсым чытыше шӱмешыже тыйын чапле лӱметым
  курымлан мондыдымашын воза .  уло вийже дене ӱмыржӧ
  мучко тыйын оетым шукташ пеҥгыде мутым пуа ... "  .
 неле увер дене чот ойганыше шӱмыштыжӧ Марина кугу вий
  помыжалтмым шиже , тудын кӧргешыже курымлан йӧрыдымаш
  тул чӱкталте ...  таче адак ик кугу лондемым вончыш
  , олыш тошкалтышыште ик ошкылым кӱшкӧ тошкале .
 2
 пытартыш жаплан Марина адак ик студентка деке лишеме
  .  тудын лӱмжӧ Орлова Мотя .  руш пашазе еш гыч лекше
  , Марина гаяк илалше , шуко йӱштӧ-шокшым ужшо ӱдырамаш
  .  тудын ӱмбалныже ала-кунамсе кожанка , вуйыштыжо
  суконный кепке , йолыштыжо шукыж годым суран кем ...
   чурийвылышыштыжат шке ойыртемже уло : тыглай йыргешке
  , волгыдо ӱдырамаш чурий , а канде шинчаже чолга ,
  воштет ужшаш гай онча , чурий гыч ончен , 23-25 ий
  деч гоч пуашат огеш лий , а кӱчыкын тӱредме шем ӱпшӧ
  чылт чалемын .  шкенжым кучымаштыжат тудын ала-могай
  кокыте койышыжым ужаш лиеш : теве тудо пеш пушкыдо
  ӱдырамаш кумылан еҥ , изи ньогам пеш йӧрата , пӧръеҥ-влак
  дене мыскарам ыштылеш , теве тунамак пашаште гын пеҥгыде
  , утыжым торжа , тудын дене ӱчашаш монь пижат гын ,
  шке ӧкынет .
 Мотя Орлова шке нергенже ойлаш ок йӧрате , а еҥ нерген
  гын эре йодыштеш , умылен налаш тӧча .  садлан Марина
  тудын нерген шагал шинча .  икана кастене пырля уремыште
  коштмышт годым Марина тудын деч шке нергенже ойлаш
  йодын .  тидын нерген мут тыгерак лектын :
 - Орлова йолташ , - манын Марина , - молан тыйын чурийвылышет
  чылт рвезе , а ӱпышкет сур пурен ?
 - а мо , сӧрал ок кой ?  - пелештыш тудыжо .
 - уке , нимат огыл , оригинально веле ...  мый молан
  тыге лиймыжым гына пален налнем ыле .
 - да , Манюша , ожно тугай ик паша лийын ...  граждан
  сарын пӧлекше .  1920 ийыште , поляк тӱшка Минск олам
  налмеке , вич комсомолец подпольно пашалан кодна .
   икана , йӱдым , мемнам авырышт .  кумытшо куржын утлышт
  , а коктын верештна .  ош поляк-влак шуко индырышт
  , тюрьмаште кийыктышт ...  ну , чодыра тӱрыш  " расходыш
  "  колташ луктыч .  тевыс тунам ӱпем покшым чывыштен
  , лачак шыже ыле , йӱштӧ , - воштылеш Орлова .
 - а кузе тушеч утленат ?
 - пиал улмаш , шкенан йолташна-влак эскерен шуктеныт
  ...  утарышт .  э-э , тунам тыгай шуко лийын , мом
  ойлаш ...
 - ну , Мотя , тый шке илышет нерген ик гана ойлашет
  возеш , тыйын ужмет-колмет шуко уло .
 - нимат тугай особенный уке .  шинчет , Кугергина ,
  мемнан когыньнан коклаштына икгайжат шуко уло . только
  тый улак ялеш шочын-кушкынат , кресаньык ешеш , а мый
  пашазе коклаш .  санденак мый революционный пашашке
  вашкерак пижынам , а тый ӧрдыжеш кодынат , - манынат
  , Орлова весе нерген веле ойлаш тӱҥалын .
 а тыглайже Орлова - сай ӱдырамаш .  эн утларакше тудын
  пеш простой улмыжо , кеч-кунамат шке шонымыжым вик
  луктын ойлымыжо Мариналан пеш келшен .  тудо 1921 ий
  гычак партий член , кызыт рабфакын ячейка бюроштыжо
  пашам ышта .  тунемаш нылымше курсышто тунемеш , тений
  кеҥежлан пытарышашлык .
 пытартыш жаплан Орлова Маринамыт деке чӱчкыдынак пураш
  тӱҥалын .  кастене толын шинчылтеш , кузе тунемме нерген
  умылкала , южгунам полышкала .  шукыжым йодыштеш ,
  тошто илыш нерген , мӧҥгысӧ нерген .
 икана , лачак Маринан шкетын заниматлен шинчымыж годым
  , Орлова пуренат , туранак йодын :
 - а тый , Кугергина , партийыш кандидатлан пураш от шоно ? "
 Маринажат пытартыш жапыште шонен коштмыжым вигак ойлен
  пуэн .
 - йӧра , тыйын тыгай шонымашет лекташ тӱҥалын гын ,
  пеш йӧра .  только , Манюш , вует йыр чот шоно , тиде
  вет пеш кугу паша .  а кызытеш теве тыланет Коммунист
  партийын Программыж ден Уставше .  луд да келгын умылен
  нал , вара иктаж гана коктын сайын мутланена ...  тыглайже
  , Кугергина , мый тыланет ӱшанем : илен-толын сай коммунист
  лият , шонем .  теве тыге ...  адак ала-мом ойлынем
  ыле - мондышым ...  да ! тунемаш тый сай тунемат ,
  маныт , колынам , а теве общественно-политический пашаште
  тыйын шуко экшыкет уло .  тидын нергештат шоналташет
  возеш ...  да , Манюша , тый ала арнялан кок гана текстильный
  фабрикыш кошташ тӱҥалат ыле ?  ме лачак тушто книгалан
  моштыдымо работница-влаклан кружокым почна .  туныктет
  ыле , пашазе-влакын илышыштым ужат .
 - пешат кошташ тӱҥалам , колтыза , Мотя !  мый шкат
  пашазе-влакын илышыштым сайынрак палынем ыле , - манеш
  куаныше Марина .
 - йӧрыш , решитлыме !  эрла , урок деч вара , мый тый
  декет пурем , пырля каена , - манешат , Орлова каяш
  тарвана .  омсам почын , лектын кайышашыж годым , Марина
  велыш савырнен , адак пелешта :  - тевак мондем ...
   эрла Иван Павлыч деч  " Задачи Союза молодежи "  лӱман
  брошюрым йод .  ит мондо , тудым обязательно налын
  луд .  ну , ынде чыла .  чеверын !  - манешат , лектын
  ошкылеш .
 3
 эрлашыжым , йӱдым , йолташ ӱдыржӧ-влак малаш пурен вочмекышт
  , Марина Чарлаште служитлен илыше Пӧтыр изажлан тыгай
  письмам возен шинчен :
 " йӧратыме изаем !
 В . И Ленин колымо увер уло шӱм-кылем пудыратыш , ушеш
  вочмо еда чонем коршта .  моланже пале : мемнан гай
  шуко йӱштӧ-шокшым ужшо шемер ӱдырамашлан тудо вет эн лишыл
  ыле .  мом ыштет , тиде зияным ынде нигузеат тӧрлаташ
  ок лий .  мый тиде кечылаште орам дене шуко шонен коштынамат
  , тыге шонен шуым :  Ленин нерген чон корштымым пашашке
  савыраш пижман , тудын туныктымыжым чот шинчаш , тудын
  ойжым кечын ыштыме паша дене шуктен шогаш кӱлеш .
  мый таче Ленинын комцомолын кумшо съездыштыже ойлымо
  мутшым лудымат , тушто шкаланем шке шуко шергакан ойым
  муым .  тымартен мый шкат тунеммым веле умылен шогенам
  улмаш .  ончыкыжо ынде Ленинын возымыжым эре лудаш
  тӱҥалам , ты пашаште мыланем полшышо уло : обществовед
  Иван Павлович да ик студентка - Мотя Орлова .  нунак
  тиде брошюрымат лудаш кӱштышт .
 Пӧтыр изай , тый моло годымат мыланем шуко сай ойым
  пуэнат , тунемашат тыяк колтышыч .  тау полшыметлан
  !  теве адак тый дечет ик кузу ойым йоднем .  Ленин
  колымо увер толмеке , вигак мый партийыш пураш шонаш
  тӱҥальым .  тый тидын нерген кузе шонет , возен колто
  : пурашак , але чыташ ?  пураш манат гын , рекомендацийым
  пу да адак Соколов йолташ дечат йод - тудат пуыжо .
   тудо мыйым сайын шинча : Купъялыште илымем годым ,
  селаште эре вашлийын , шуко мутланен улына .  садлан
  лийын тиде письмашак анкетым колтем , мо гынат , тудым
  шуко ида кучо .  а тыштыже мый кӱлеш еҥ дене мутланенам .
 изай , тений адак отпускет кунамрак лиеш ?  мый тудо
  жаплан озаҥыште лиям гын , ала толын коштат ыле .
  ужын кутырымем шуэш .  кызытрак мӧҥгӧ гыч нимогай уверат
  уке , ала-кузе илат - ом шинче !
 чеверын .  кокла гыч возо .   Маню шӱжарет .
 1924 ий , 3 февраль "  .
 4
 Орлова Мотян общественно-политический паша нерген ойлымыжо
  Маринан ик экшыкшым палыктыш .  тыште кок ий тунемеш
  гынат , тудо але рабфакын общественный илышышкыже чылт
  келгынак пурен шуын огыл улмаш .  моло гаяк ила , тунемеш
  , тӱрлӧ погынымашке коштеш , южгунам тушто лектын ойла
  , пуйто чыла калык шот денак ышта , а мо-гынат , тудын
  илышыже тымартен аҥышыр корно дене каен , коллектив
  дене чылт иктешлалт шуын огыл .  теве воктеныжак комсомолец
  , партиец-влак тунемыт , кугу пашам ыштат , кучедалыт
  , а Марина нунын пашаштым , илышыштым але сайынжак
  огешат шинче улмаш .   " теве ялысе койыш , шке посна
  илыш дене илаш кӱжымжӧ кунар пеҥгыде вожан улмаш .
  . , - шона ораж дене Марина .
 тидын дене пырля тунеммымат тудо ынде вес семын ончаш
  тӱҥалын .   " паша деч , кучедалме деч посна , эртак
  книга ӱмбачын гына коммунизмым шинчен налме нимоланат
  ок йӧрӧ "  манын каласыме Ленинын мутшо Маринан вуешыже
  чот лодемалтын .  садлан тудо шке тунеммыжым общественный
  паша дене ушен келыштараш тырша .  а паша , ыштет гын
  , эре оҥай : теве студент илыш-йӱлаште иктым , весым
  тӧрлыман , теве рабфакыште Доброхим организаций почылто
  - у паша , интересшый .  но Марина утларакшым фабрикыш
  кошташ йӧрата , работница-влак дек пеш лишемын .  книгалан
  тунемме урокым эртарат , илыш нерген тӱрлым мутланаш
  тӱҥалыт , южышт шкешт деке пачерыш ӱжын наҥгаят , чайым
  йӱктат .  пашазе ӱдырамаш-влак деч Марина шукылан тунеме
  : нунын илышыштым , пашаштым пален нале .  тудо ужеш
  - пашазе калыкым ялысе кресаньык дене таҥастарымаште
  нунын шке ойыртемышт уло .  пырля-ырля ыштыме паша
  айдемым утларак лишемда , ваш-ваш полшаш туныкта .
  тыште айдеме эртак шкеж нерген веле ок шоно , шкеж
  дене пырля тӱшка верчынат тырша .  тӱшкалан неле гын
  , посна пашазыланат неле .  тӱшкалан куштылго гын ,
  посна пашазыланат куштылго , а ялыште шукыжым шкешт
  нерген гына шонат :  " мый гына кӱшкырак кӱзышаш ыле
  , а молыжо керек , шке шинчат "  , - маныт .  тыге
  таҥастарен тергыме Мариналан шке экшыкшым утларак палашыже
  полшыш .
 5
 Маринан кроватьше йымалне шинчыше цондык пундашыште
  чот шылтен пыштыме шем клеенко коман тетрадь кия .
   шуэракын , тудо тетрадьым луктын , Марина ала-мом
  тушко возгала .  возат , адак тугак шырк сондык пундашышке
  поген пышта .  тиде тетрадьым почын ончалаш гын , первый
  страницыштак  " Кугергина М-ын дневникше "  манын возымым
  ужаш лиеш .  вес страницыште тыге возымо :
 " 8 март .  таче шукертсек шонен коштмо пашам тӱҥалам
  .  дневник кӱлешак .  илышыште тӱрлыжат шуко лиеш ,
  еҥлан вик луктын каласаш лийдыме шонымашат лектеш .
   кокла гыч тыге возаш тӱҥалам , ала-кунар шуко жапак
  ок кӱл .  вескана шканемат лудын шарналташ оҥай лиеш
  .  илен толынжо , ала иктаж весылан йӧршӧ лиеш .  кӧ
  шинча ?
 таче кече мыйын илышыштем - мондыдымаш жап .  эн первыяк
  , таче 8 март - тӱнямбалсе шемер ӱдырамашын кечыже
  , мемнан кугу пайремна .  весыже - таче мыланем 25
  ий теме .  коло вич ий !  курымын нылымше ужашыже ,
  шке ӱмыремын ала кумшо ужашыже , ала пелыже гын ? .
  .  тудыжым шинчаш ок лий .  кумшыжо - ( тидыже эн кугу
  паша ) таче мыйым коммунистический партийын членышкыже
  кандидатлан пуртеныт .  таче мыйын кумылемлан кузе
  чучмым нигузе каласенат ом мошто .  ик могырым , пеш
  йывыртенам , вес могырым , шке ӱмбакем ӱмырешлан ситыше
  кугу пашам налынам .  ынде умбакыже илышыштем партийын
  пашаже эн тӱҥ верым налын шогыжо .  тидыже мыланем
  раш .
 9 март .  таче эрдене Сергейлан пысьмам возышым , партийыш
  пурымем нерген умылтарышым , мом манеш гын ?  тидлан
  , очыни , тудат пеш куана , адак эрла изамланат возаш
  кӱлеш , тудо вет тиде ганат мыланем чот полшыш .
 15 март .  урок деч вара бюрошко ӱжыктышт .  мемнан
  курсышто политико-воспитательный пашам сайракын колташ
  кӱштат .  чот пижаш возеш .  тудо вет ынде мыйын тӱҥ
  пашам лиеш .  Сергеев йолташ преподаватель-влак нергенат
  йодышто .  шке шонымем вигак ойлышым .  чынак , Олимпиада
  Александровнан да Эшплат Шайычын койышыштлан ӧрат
  .  иктыже ойыртемын марийым да монь чытен ок керт ,
  весыже утыжым ӱед коштеш .  тушто мо-гынат чылт яндар
  огыл .  мыланем коктынат огыт келше .
 17 март .  таче Сергей деч письмам нальым ...  мый ынде
  йӧршынак монден шонышым , уке улмаш .  йӧра кеч тудо
  ялыште пашалан чот пижын .   " кеҥежым теве толат гын
  , рвезе-влакым от пале , туге вашталтыныт "  манеш
  .  а вот шке нергенже возен огыл .  мый гын тудлан
  уло чонем почын возем .  молан тиде тыге ?
 22 март .  нимоланат ӧрынам .  кӧ тиде письмам возен
  ?  конверт ӱмбалне Шернур штамп , а лӱмжым шынден огыл
  .  але вара Сергей тугай еҥ .   " ынде тудын мотор
  Палийже уло "  манын возымо .  Ондри Палий дыр , моло
  огыл .  ом инане !  тиде , очыни , иктаже лӱмын возен
  .  кунам Сергей кулак ӱдыр дене коштеш ?
 ия шинча нине пӧръеҥ-влакым , нуным умылаш ок лий .
   нуно вет чылалан жапым муыт .  моторым ужыт гын ,
  чыла пелке кудалтат .  Палий ?  да , самырык , мотор
  ӱдыр ...  тугай южгышо шем шинчан .  эх , черт !  кеч-мом
  ман , чонлан пеш йӧсӧ .  мый але тымартен ревностьым
  шинчен омыл улмаш .  эре тудак веле ушышко пура , нимом
  ыштыме ок шу , йӧсӧ .  иктаж семын йышт гына миен ончышаш
  ыле - кузе коштыт гын ?  оҥай койыт дыр ...  фу , могай
  глупость вуйышко пура .  ну йӧра , кызытеш ом кушкед
  , тыгак кодшо .  ну и к черту нуным , могай мый коммунистка
  улам : тыгай кӱлдымашым шонем , возгален шинчем .
  чынак гын , мый кеҥежланат Тумерыш ом кай , шкаланем
  тыштат пашам муам .  а Сергей пеш кӱлеш мыланем !
  мыят ынде орадак омыл "  .
 6
 - шого-ян , Кугергина , тыланет ик мут каласышашем уло
  ,  - тыге икана кастене Маринам общежитий тошкалтышеш
  вашлийын , ик студент ойла .
 - мом туге , Изыкаев йолташ ?
 - мый шаҥге , кечывалым ,  " Толчокыш "  мийышымат ,
  тендан вел марийым ужым .  мут гыч мут лекте , да рабфакыште
  тунеммем пален налят , йодеш :  " тый , - манеш ,
  - тушто Кугергина Маринам от шинче ? "  -  " шинчем
  ,  - манам ,  - тудын дене пырляк тунемына , ик пӧртыштак
  илена ...   -  " туге гын , пеш йӧрас ,  - манеш ,
   - каласе , кастене ужаш мийыже .  мый георгиевский
  уремеш Иван Семеновичын постоялый дворешыже шогалынам
  , латкокымшо номерыш пурыжо "  ,  - манеш .   " тудо
  постоялый дворжым Кугергина шинча мо ? "  - манам .
    " шинча , шинча ,  - манеш ,  - мемнан вел марий-влак
  эре тушко пурат "  .   - йӧра туге гын , каласем .
  "   - маньым .
 - а кӧ тугай тудо ?  шыч йод ?
 - тунаржым шым йодышт ...  ала пошкудет , ала-мо , мо-гынат
  , ойлымыжо тыйын лишыл еҥет гай чучо .
 - могайрак шкеже ?  шоҥго , рвезе ?
 - ха-ха , тыланет ала рвезе кӱлеш ыле .  уке , рвезе
  огыл , илалше , пондашан ...  мый тудым тыйын ачатлан
  шотленам .
 - ачам ?  але вара ачамак толын ?
 - ом шинче , ом шинче ...  кает гын , ужат , ала ачатак
  ӱдыржым ужаш толын .
 Маринан шӱмжӧ вургыжалтыш .  ала чынжымак ачаже толын
  .  шукертсек Марина мӧҥгыж гыч письмамат налын огыл
  .  пошкудыжо гынат , иктаж уверым конден .
 илыме пӧлемышкыже содор куржын кӱзыш .  йолташ ӱдыржӧ-влак
  але толын огытыл , нуно столовыеш кодыныт .  Марина
  книгам , тетрадьым ӱстембак пыштышат , вик постоялый
  дворыш каяш тарваныш .  эртен кайыше трамвайыш тӧрштен
  кӱзышат , кудале .
 постоялый двор пӧртыштӧ калык шуко , йырваш йӱк-йӱан
  шога .  Марина , латкокымшо номерым муын , эркын омсам
  тӱкалтыш .  пӧлем кӧргӧ гыч ,  " лиеш ! "  манын ,
  ала-могай палыме йӱкан еҥ пелештыш гынат , Марина кенеташте
  пален ыш керт .  омсам почын , пӧлемыш пурен шогалят
  , чылт ӧрӧ ...  ӱстел воктен аракам йӱын шинчыше кок
  еҥыште Ведат ден пел шинчан Мухаматым палалтыш .  коктынат
  мочол руштыныт , йошкарген шинчыныт ...  Ведат тоштыж
  деч шуко вашталтын : изишак шоҥгемын , пеш чот ӧрден
  , нер мучашыже кӱжгемын , кӱрен тӱсын йошкарген .
  пале - нер йымак чӱчкыдынак колта .  ӱмбалне чийыме
  вургемже чапле , оласе вургем , камзол кӱсен гыч ший
  шагат шинчыр коеш .  Мухаматше тугаяк , тоштыж гаяк
  кукшо , моткоч чулым , лузманайын койын шинчылтеш .
 - а-а , Веду тос , мна , ужат , толешыс .  уналан верым
  пуышаш ...  тол-ян , тышке шич ,  - манын , Мухамат
  , пӱкенже гыч кынелын , Мариналан ончыкта .
 Марина пурен шогалынат , нимом ышташ ӧрын .  вигак омсашкат
  лектын куржнеже ыле , но адак ала-молан сайын ыш чуч
  , шке пушкыдылыкшым ончыктымо ыш шу .
 - тау , Мухамат , айда верыштетак шинче , мый сейчас
  каем ,  - манеш Марина пел шинчан татарлан .
 - молан содор каяш , тый изиш уна лий .  ужат , минь
  шукертсек ужын омыл .
 Ведат , тый мыйым мемнан студентлан кӱштенат улмаш ,
  ужат .  мый тидым шым шинче , омат тол ыле ...
 - вара , мый декем гын , толашт ок лий мо ?  але вара
  мый тунарак шучко улам ?  мо-гынат , вет ныл кече огыл
  , ныл ий ик леведыш йымалне илен улына .
 - паша шучкышто да монь огыл , а тый денет вашлияш нимогай
  кӱлешыже уке ...  мемнан коклаште мо лийын , шукертак
  чыла пытен .
 - кӧлан пытен , кӧлан уке ...  тый ынде , конечно ,
  тунемше лийынат , мемнан гай дене вашлиймет ок шу .
   ужат , уло тӱсет вашталтын , вургем весе , ынде интеллигентка
  лийынат , а мый мо , мужик , мужик ...
 - йӧра , тидын нерген ойлышаш уке .  тый каласе , молан
  мыйым кӱштен колтенат ?  да эше тыге , палыктыде ...
 - мо-олан ?  ужмем шуын , ужын кутырымем шуын ...  моло
  нимат уке .
 ай , Ведот тос , мутланаш варат шуыда , унам ончаш кӱлеш
  .  ӱстембак сайрак чесым погышаш ...
 - Марина Григорьевна ( ынде тыге манаш келша дыр ) ,
  ала мемнан дене пырля ик чаркам подылат ыле ...  чеснаже
  чаплак огыл да , айда ит ӧпкеле , вет кумыл Серге ...
 - могай донгыз вет , а ?  тудо тыгай образованный еҥ
  , кунам тыглай кочо аракам йӱэш .  теве тыйын портвейнетат
  уло ,  - манешат , Мухамат чемодан гыч ик кленча портвейным
  луктеш , печеньым , капметкым ӱстембак луктын опта
  .   - ай , мо , нимо пурлашыжат укес ...  иктаж мом
  налын толшаш аман ,  - манын , татар лектын кая .
 - тау , Ведат , кочмем-йӱмем ок шу , а аракам ожнат
  йӱмаш уке ыле , шкат шинчет .  мыят каем веле , адак
  пашам уло ,  - манеш Марина .
 тыгай мутым колын , Ведат верже гыч содор тӧрштен кынелешат
  , Маринам , кидше гыч кучен чараш , пижеш , шкеже ласка
  огыл : кидше чытыра , шинчаже йылгыжеш .
 - шого , Марина , кушко пеш вашкет ?  тунарак чот мый
  дечем йӱкшенат мо ?  а мый адак тошто гаяк мутланен
  шинчена шонышым ...  тыйын илышет нерген умылынем ыле
  ...  тый вет от шинче , ойырлыметлан кок ий эртен гынат
  , мый тыйым нигузе монден ом керт ...  Марина , шӱмем
  ... шого изишак !
 - ит ойло мыланем тыгай мутым !  вет чыла тиде шояк
  ... оранек шояк !  нигунам тый мыйым айдеме гай ончен
  отыл , эре мый денем ӱдырамашым гына кычалынат ...
   теве кызытат ...  тыланет мо кӱлешыжым ом уж мо ?
   утыжым поенат , ӧрденат , коят чыгылтеш - теве тиде
  чын лиеш .  мый ожнак , ялысе ораде ӱдырамаш , тыйым
  вес , честный корныш лукнем ыле , а тый сут чонет дене
  пояш пижыч , торгаяш , еҥым олталаш тӱҥальыч ...  мыйым
  кул шотышто ашнышыч ...  а кызыт ме , ожнысо ватемарий
  , коктын тушман улына ...  эн шучко тушман - классовый
  тушман .  тидым тыланет шинчен шогаш кӱлеш !
 - а-а , тыге ...  мый тыланет тушман улам ?  шинчем
  мый - молан тушман улам .  Сергей толын лектын , тошто
  таҥет .  тудо кызыт Тумерыште ... активист , мемнан
  гай еҥым шыгыремда ...
 - Сергей тушто не-при-чем ...  тиде Сергей огыл гын
  , вес Сергей лектеш ыле ...  Сергей олмышто Маринат
  лийын кертеш .  да мом тый денет кутыраш ?  чыла ойлымо
  ... чеверын !  - манешат , Марина лектын каяш тарвана
  .  тидым ужын , Ведат , омсашке тӧрштен , Маринам авыра .
 - уке ...  мый тыйым тыге ... ом колто !  - шкеже пеш
  чӱчкыдын шӱлештеш , чытыра , шинчаже колям ваҥыше пырысын
  гай йӱла ...  кидшым шарен , саҥга йымач шӱтышаш гай
  ончен , Марина ваштареш тайныштын мия .
 - ах , тый тыге ... шакше вольык !  тыгай намысдыме лийынат
  ,  - манын Марина шеҥгек чакналта ...
 Ведат Маринам поктен шуын , миен ӧндалеш да пырдыж
  воктен шогышо кровать деке шупшеш .  Марина , лӱдын
  , пырыс копаш верештше кайык гай чытыра .  лӱдмыж дене
  кычкыренат ок керт , йолжо дене чот чараклен , Ведатым
  оҥжо гыч шӱка .  ик жап тыге кучедалыт ...  тыге толашен
  , кровать деке миен шумышт годым Марина , пеш чот шыдешкен
  , уло вийжым погалтен , Ведатым шӱкал колта .  Ведатын
  кидше мучышталтешат , вуйжо дене пырдыж пелен пералтын
  , кроватьыш комдык йӧралт кая .  Марина , шӱведен-шӱведен
  , лектын куржеш .
 7
 эрлашыжым , кастене , рӱмбалгыме годым , постоялый двор
  капка ончылно шинчылтше кок еҥ коклаште тыгай мутланымаш
  лийын :
 - Кугергина сай тунемеш манат , Кначи шӱжар , адак партийышкат
  пурен ?
 - пурен шол .  кызыт пеш кугешнен коштеш , мемнан гаетым
  нимоланат ок шотло , - манеш шем шовыч дене чот пӱтыралт
  шичше ӱдырамаш .
 - каникул годым мӧҥгыжат коштеш ?
 - коште-эш , тушто тошто таҥже уло , маныт ...  адак
  тыштат ик мотор студент дене пӱтыркала .
 - ия ӱдырамаш !  вуйжылан гына толам ыле ,  - шыдешка
  пӧръеҥ .  вара йолташыжлан шуко мартен ала-мом шып
  ойлен шинчат , кӱсенже гыч оксам луктын пуа .
 ӱдырамаш шовычшо дене чот вӱдылалтеш да , верже гыч
  кынелын , ола урем дене ошкылеш .
 8
 ик эрдене , литература урок годым , классыште кугу тума
  лийын кайыш .  Олимпиада Александровна таче поснак
  шушо йыгыжгым умшаш подыл колтышо гай койын толын пурышат
  , эртыме материалым йодышташ тӱҥале .  ик студент деч
  йодо - каласен ыш керт , весе луген пытарыш : студент-влак
  таче тоштым йодышташ тӱҥалеш манын шонен огытыл .
  коя кува пеш сырен кудалтыш да йолжо дене тавен-тавен
  тӱҥале .  Чормаков , кеч-кунамат пеш тура йылман рвезе
  , йӱлышӧ тулыш кукшо нулго оргажым шуралтыш :
 - вы , Олимпиада Лександровна , поберегите Ваши силы
  для следующих студентов ,  - мане тудо .   - ведь то
  , о чем Вы спрашиваете , мы все плохо знаем : мне помнится
  , материал о Лермонтове излагали очень неважно .
 туныктышо тыдым колят , путырак сырыш , класс мучко
  куржталын варгыжаш тӱҥале .
 - варвары , асиаты !  разве они могут воспринять европейскую
  цивилизацию ?  разве им доступна культура ?  о Пушкине
  , о Ле-ермонтове ничего не знают .  такое гениальное
  стихотворение , как  " Ангел "  , не понимают ...
  позор , ведь это позор !
 ик жаплан шып лийше студент-влак кожганышт , лӱшкаш
  тӱҥальыч .  южышт преподавательницам шыматаш тӧчат
  , южышт утырген кычкырат :
 - чарныза , рвезе-влак !  мом тудын дене ӱчашаш ?
 - нет , Олимпиада Александровна , мы Пушкина и Лермонтова
  понимаем , но не так , как Вы излагаете ...
 -  " ангельской культуры "  нам не надо ...
 - стихотворение и программой не предусмотрено .
 - да бросьте , ребята , что вы !
 - ка-ак ?  вы меня хотите учить ?  меня , челобека с
  выцшим образованием ...  я ... я училась не где-нибудь
  на рабфаке , я окончила институт благородных девиц
  .  вы это понимаете ?
 тидым колын , Маринат шыдешкыш .  верже гыч кынел шогале
  да пелештыш :
 - гражданка Ерусалимская , не забывайте , Что вы в советском
  учебном заведении !  нам надоело слушать Ваши великодержавнические
  намеки и реакционную болтовню ...  можете не являться
  к нам с подобной  " цивилизацией "  ...
 - ах , во-от как ?  Кугергина заговорила .  ну что ж
  , пожалуйста ... пожалуйста , я пойду .  будьте уверены
  - ето вам так не пройдет .  я ... я немедленно пойду
  к Николаю Петровичу .  он не даст в обиду старую интеллигенцию
  .  он не позволит варварам ! . .  - манын кычкыралят
  , руаш ора гай капшым лӱҥгыкырн , класс гыч лектын
  куржо .
 студент-влак ӧрын шинчен кодыч .
 - рвезе-влак , - манеш Симонов ,  - нигушкат ида кай
  , верыштыдак шинчыза .  мыйын шонымаштем , тиде  "
  юмын авам "  чот почкалтен пуаш возеш ... шернам пеш
  темен ...  те кузе шонеда , йолташ-влак ?
 - чын ,  - манеш Чормаков ,  - тудо шке  " культурыж
  "  дене эре моктана .  чертлан кӱлеш мо тудын тыгай
   " культурыжо "  ?  нимогай шинчымашым огеш пу , нигунам
  уроклан сайын ок ямдылалт , тоштыжым шарнен веле эҥырен
  шинча .  огеш кӱл мылана тыгай , вес преподавательым
  пуышт .
 - весым , весым йодаш кӱлеш !  - кычкыральыч молат .
 - а мый уто шумым тарватышаш уке шонем ...  нимо тугай
  особенный лийын огыл .  чыла тиде Чормаков ден Кугергиналан
  верчын ...  нуно эре йылмыштым огыт кучо .  Кугергинаже
  партийыш пурен да асамжым шеҥын коштеш .  кызытак Олимпиада
  александровна дек извинений дене каяш кӱлеш , а Чормаков
  ден Кугергиналан группа деч выговорым пуаш ...  мый
  тыгай предложенийым ыштем ,  - манеш але мартен шып
  шинчыше Пекпаева .
 - извинений дене каяш ?  тиде  " божественница "  дек
  ?  тыге нигунамат лийын ок керт !  - кычкырале Чормаков .
 тиде годым каҥгарак шӱргывылышан , шемалге каза пондашан
  еҥ , рывыж гай койын , классыш толын пурыш .  изишак
  колышт шогышат , класс ончыко лектын , ойлаш тӱҥале :
 - шольо-шӱжар-влак !  адакат пылышем неле мутым кольо
  , шӱм-кылем ойгыраш тӱҥале .  мый шукертсек шижам :
  марий-влакым тыште пе-эшак пизыркалат .  ожнат тыгак
  ыле , кызытат вашталтын огыл ...  шӱмбел-влак !  мый
  тендан деч кугырак улам , илышымат утларак ужынам ,
  садлан ик ойым гына ыштем .  кызытак туран толмаште
  кугу шумым тарватыме ок кӱл , шонем : пашам эркын шонен
  ыштыман .  тошто марий манын :  " вашке паша - важык
  кая "  ...  умбакыже , шольо-шӱжар-влак , Озаҥ ыште
  тунемше чыла еҥым иктеш ушаш кӱлеш , ваш-ваш пеҥгыде
  кылым кучыман .  вараже кузе ышташ - илыш шке ончыкта
  .  тевыс тыге чумыргенрак илаш тӱҥалына гын , мемнам
  нигӧат пизырен ок керт .  тошто еҥ ойлен ...
 - чарне , Эшплат Эшайыч , ме тидын нерген тый дечет
  колын улына ,  - манеш Марина .
 - чыте , чыте , Кугергина , ужамат , тый ала-мо пужлаш
  тӱҥалынат ?  чын марий ӱдырамаш ӱҥышӧ , шыма лийман
  .  тый марий койышым йомдаренат ,  - тиде , ӱдырем
  , сай огыл .
 - тидымат колынам .  викшым ойлаш гын , Эшплат Эшайыч
  кушко лупшыметым ме шинчена .  мыланна кеч руш шовинистка
  , кеч марий националист - иктак .  тендан ойда мыланна
  ок кӱл , мом ыштышашым шкат шинчена .
 - тевыс ончыза , Кугергиналан адакат ок йӧрӧ , адакат
  Эшаев йолташнам сырыктарынеже .  безобразий тиде !
   - шыдешкыш Пекпаева .
 - конешне , Эшплат Эшайыч шкенан еҥ , тыге ыштылаш ок
  лий .  тудо мемнам чамана .  мыланна полшынеже ,  -
  манеш ик студент .
 - чарныза , кызыт паша тушто огыл ,  - пелешта весе .
 - тый , Эшаев , чынжымак ӱйым шӱркален ит кошт ,  -
  кынел шогалеш Симонов .
 - ӱет кеч кунар сай лийже , да мом пукшынет - ме палена
  .  румбыкан вӱдыштӧ колым кучаш тӧчымӧ ок кӱл .  причем
  тушто руш да марий ?  ме тыште шӱдӧ дене тӱрлӧ калык
  рвезе пырля келшен илена , ваш-ваш полышкалена .  паша
  руш ден марийыште огыл , а тений тошто тӧра , поп кашак
  гыч лекше-влак тошто койышыштым нигузе монден огыт
  керт .  меат ынде чылт орадак огынал , изишак умылена .
 - мый мо ? . .  мый тыглай гына ойлышым , шке шинчеда
  .  тошто еҥ манмыла , кок агытан кредалмашке кумшылан
  пураш ок йӧрӧ шол .  мый тыланда полшынем ыле ...
 - мыланна тыгай полыш ок кӱл !  тиде полшымо огыл -
  лугымо лиеш ,  - манеш Марина .
 Эшаевет , каза пондашыжым чывыштыл-чывыштыл , лектын
  ошкылеш .
 - тиде  " шӱмбел "  кереметше мом пургед коштеш ?  -
  манеш Чормаков ...
 Симонов ынде рвезе-влакым пеш кушкедеш :
 - а те мо презе гай шинчеда ?  нимогай шижмашда укес
  : кӧ мом ойла - эре йӧра .  Ерусалимская классыш толын
  каргаша , тӱрлӧ семын мыскыла - шукыжак лӱдын шинчат
  , марий националист , рывыж гай койын , нержым шӱшкын
  коштеш - адакат тореш мут уке .  а южыжо ӱмбачын ӱед
  коштеш , чылалан сай лийнеже .  теве мый Пекпаевалан
  чылт ӧрам ...  к черту , кудалташ кӱлеш тыгай койышым
  !  нине  " юмын ава "  ден  " шӱмбел "  гайыштым рабфак
  гыч шурен лукташ кӱлеш , тыгай-влаклан совет школышто
  вер лийман огыл .  тиде шотышто вет чыла пашам эртак
  администраций ӱмбак гына туараш огеш лий : тыгай  "
  шӱмбел-влакын "  койышыштым ме утларак ужына .
 - ынде вара умбакыже кузе ыштена ?  теве коя кува вет
  Николай Петровичым вӱден толеш , адак вурсаш тӱҥалыт ...
 - вучен шинчыме огеш кӱл , шкаланна каяш кӱлеш , да
  завуч дек огыл , зав дек ...
 - Николай Петрович кузе ойлаш тӱҥалеш - ме пеш шинчена
  .  чын , Василий Васильич дек кайыман ...
 - да партячейкыш - Сергеев дек !  - лӱшкат студент-влак .
 - кӧ кая , кӧм колтена ?  - йодеш Симонов .
 - шке кает , Кугергина кая да адак никулиным колтышаш
  , тудо комсомолец ,  - манеш Чормаков .
 студент-влакат тудын ойжо дене келшат .
 9
 тыге рабфакыште тарваныше пуламыр паша варажым келгыш
  кайыш : студент-влак погынымашат эртаралте , лӱмын
  погымо заседаний дирекчийыштат , партячейкыштат , месткомыштат
  лиедыш , моло студент-влак дене пырля Маринамат тӱрлӧ
  вере ӱжыктен йодыштыч .
 ик эрдене Маринан классыш миен пурымыж годым Симонов
  тудым ужшат , йодеш :
 - Кугергина , витриныште у приказым ужыч ?
 - уке , мо нерген ?  - манеш Марина .
 - айда туге гын , айда лудына .  Ерусалимская ден Эшаевым
  паша гыч кораҥденыт , нунын олмеш у преподаватель-влакым
  шогалтыме .
 - ну ,  - манешат , Марина Симоновын кидшым миен кормыжта .
 вара коктын , изи йоча гай модын-воштыл , витрина дек
  куржыт .

 146 илыш йыжыҥ
 1
 " илыш йыжыҥан "  ,  - манеш калык .  чынжымак , шагал
  еҥ ӱмыржӧ мучко эре иктӧр илен эртара .  айдеме илыш
  йогын вӱд дене икте : тӱрлӧ семын кадыргылеш , тӱрлӧ
  верыш миен лектеш .  кайыме корныштыжо эҥер вӱд тура
  сер коклашкат ишалтеш , шыгыр чашкер воштат шеҥын лектеш
  , тӧр олык покшечат ший ока гай йылгыжын шуйна .  тыгак
  илышыштат неле ден куштылго , шыгыр ден йоҥгыдо , ойго
  ден куанымаш эреак вашталт шогат .  эртак шке илышыж
  дене гына илыше , шкаланже гына пиалым кычалше айдемын
  тыгай йыжыҥжат изи лиеш , ойгыжат келге огыл .  а кӧ
  шке илышыжым калык дене ушен гын , кӧн ура шӱм-чонжо
  коллектив верчын йӱла гын , тудын ойгыжат теҥыз гай
  келге , тудын куанжат кава пундаш кече гай йырваш чолгыжеш .
 илыш йыжыҥ , илыш вашталтыш варшын-варшын толеш , южгунам
  вучыдымо , кенета .  тыге ояр кеҥеж кечын шоныдымо
  кугу кӱдырчан йӱр леҥеж гай опталеш , тыге шошым эрдене
  пич пылан кава помыш кенета ший гай оярен шинчеш да
  уло тӱням ылыжта , уло чонаным куандара .
 таче эр годсек Маринан кумылжо пеш ласкак ыле : эре
  воштылеш , лым лийде , паша нерген мутлана , перерыв
  годым ӱдыр-рвезе-влакым мураш тарата да классым шергылтен
  мурен колтат .  студент-влакат кызыт пеш веседа улыт
  - мӧҥгышт гыч толмыштлан кок-кум кече веле лиеш .
  кеҥеж гоч вуйышт чот канен , кап-кылышт пеҥгыдемын
  , шӱргывылышышт кечеш кӱын чеверген .  рвезе калыкын
  ваш-ваш ужын кутырымышт шуын , эн утларакшым ынде уло
  тунемме пашалан пижмышт шуын .
 пытартыш перерыз годым , кеҥежым ужмо-колмыштым ойлен
  , коклан муралтен шинчылтмышт годым Кугергиналан изи
  запискым конден пуат .  запискыште кызытак партячейкыш
  мияш ӱжын возымо .  Маринат преподаватель деч йодеш
  да содор куржеш .
 шошо годсек ячейка бюрошто кугу вашталтыш лийын : Сергеевым
  вес вере партий паша дене налыныт , Орлова Мотя тунем
  пытарен да Урал заводыш паша ышташ каен .  отсекретарь
  кызыт весе - Панкратов , кугырак капан , арава шӱрган
  ошалге рвезе .
 Маринан миен пурымыж годым Панкратов , ӱстел ваштареш
  креслыш шинчын , ала-могай кагазым лудын , йошкар карандаш
  дене удыркален шинчен .
 - секретарь йолташ , мый тый декет ...  могай паша дене
  кӱштенат ?
 - а , здравствуйте ! тыйын кузе фамилиет ?
 - Кугергина , Маротделенийын кумшо курсыж гыч .
 - тыге , тыге , шич , Кугергина йолташ .  тый партий
  член улат ?
 - уке , Панкратов йолташ , мый але кандидат веле , Ленинский
  призывлан пуренам .
 - шинчет , Кугергина , тыште ик тугай неприятный историй
  лектеш : тыйын ӱмбакет жалоба пурен .
 - ну-у , мо нерген , кушечын ?
 - кушечынжым кызыт огына терге , шкат шинчет , кызытеш
  тудым шаркалаш ок лий .  мо нергенжым ойлена .  вот
  интересно , тый ӱдыр улат , але вате ?  конечно , тыгай
  йодышлан вуеш ит нал ...
 - пожалуйста , нимат огыл ...  уке , мый ӱдыр омыл ,
  вате улам .
 - а мариет кушто ?
 - марий деч мый кум ий лиеш ойырленам ...  да марлан
  кайымыжат йоҥылыш лийын , тугай жап толын , кумыл шупшде ...
 - разводныет уло ?
 - уло , конечно , Панкратов йолташ .
 - а кызыт тудын дене нимогай связьым кучымашет уке
  ?  может , ваш-ваш ужыда , ала материально полышкала ?
 - уке нимогай связь да лийынат огеш керт .
 - молан огеш керт ?
 - тудо мыланем чуждый , тудо ... кулак .
 - м-м , кулак ...  ну , тиде чыным ойлет .  значит ,
  тудо кулак .  а тый , Кугергина , партийын кандидатше
  гай раш от каласе : тудо Озаҥыш толеш ?
 - коштеш , тудо торгая , тышке сатулан коштеш .
 - а-а , сатулан коштеш , манат .  интересно .
 - но только мыйын тудын дене нимогай связь уке ,  -
  Марина ырен кая , пӱкен гыч тӧрштен кынелеш ,  - тудо
  мыйын эн шучко тушманем , тудо - классовый тушман !
 - ну , ну , нерветым кучо .  Кугергина йолташ , чыла
  пален налына , ончылгочак лӱдшаш уке .  а кӱлеш документым
  тышке кондыде от керт .
 - мый , Панкратов йолташ , лӱдмаш уке да нимолан лӱдаш
  ...  лӱдын , вожыл коштын шукертсек ситаренам !  кушеч
  тыгай кагаз пура , кузе тиде шылтык лектеш - тудымат
  шинчем , а тый але рвезе улат , тыгайлан инаненат кертат ...
 - пожалуйста , Кугергина , тый мыйым ит туныкто .  кызытеш
  паша пытен , каен кертат .
 - йӧра , мый каем ...  но тиде чыла шояк !  шинчынет
  гын , тиде тушманын пашаже ,  - манешат , Марина ,
  омсам мурыктен , лектын куржеш .
 Маринан кӧргӧ тынысыже пытыш , шӱмжӧ четлыкыш верештше
  кайык гай тӧрштылеш , чонжо тул гай йӱла .  общежитийыш
  мийымекыже , Фатима ден Веруш Маринан весеммыжым палышт
  : йодыштыт , шыматаш толашат , кенеташте нигузе полшен
  огыт керт .  Маринат , ӱдыр-влак ой почеш кӱлеш документым
  йодын , Сергейлан да адак Пӧтыр изажлан Чарлаш письмам
  воза .
 южгунам кӱлдымаш увер сай увер дечат вашке шарла .
  тылеч вара южо студентышт Маринам вес семынрак ончалаш
  тӱҥальыч , ала тудлан эре шонен коштмыжлан тыге чучын
  гын .  тымартен келшен илыме йолташыштак вестӱрлын
  коймо гай чучыныт : тошто гай вашат огыт лий , чон
  пытен огытат мутлане .  шукыжым тиде Пекпаеван пашаже
  улмаш дыр : тудо ала-кузе колын шуктен , Марина нерген
  асамжымат ойлышт коштын .  тошто сырымыжым нигузе монден
  ок керт , моланжат пале : тугак Тимин дене пашашт кӱын
  ок шу .
 лачак ик кастене Марина уремыш лектынат , рабфак студент
  воктен шӱраҥын ошкылшо Пекпаевам вашлийын .  эртен
  кайымышт годым ачыви ӱдыр ,  " Ваня , тый шинчет ,
  тиде вет мемнан кулачкына ошкылеш "  манын , студентлан
  воштылын .  Марина тунам пудешталтшаш гай чот сырен
  гынат , ик мутым пелештыде ошкылын .
 2
 арня эртыш .  мӧҥгыж гычат , изаж дечат вучымо кагаз
  вашке толын ыш шу .  Марина ӧрмыж дене кугырак партийный
  йолташ-влак денат мутланаш йӧным муын огыл .  партбюрошко
  шуко гана миен коштын гынат , Маринам сайын шинчыше
  тошто членышт лийын огытыл , а Панкратов дене когыньыштын
  мутышт утыр веле тореш каен , чынжымак , Иван Павлычын
  отпуск гыч толмекше , тудын дене вашлийын мутланен
  .  тудыжо полшаш лийын .  адак тудак Орлова Мотян адресшым
  пуэн , содор возен колташ кӱштен .
 ик шыже кастене партячейка погынымаш лийын , тушто студентка
  Кугергина нергенат вопрос шындалтын .  Панкратов тидын
  нерген пеш кумда сообщенийым ыштен .
 - йолташ-влак ,  - манын ойлен тудо ,  - Кугергинам
  тылеч вара нигузеат ме партий радамыште коден огына
  керт .  мемнан ячейкыш тудын нерген кок кагаз пурен
  , адак икте - профкомыш .  кок кагазше тышеч пурен
  , кумшыжо - шке мӧҥгыж гычак .  нине кагазла гыч
  ойыртемын пале : Кугергина - кулак вате .  тунемаш
  пурышашлан верчын марийже деч оффициально ойырлен ,
  а фактически чарныде кылым куча .  марийже Озаҥыш ыолмыж
  еда Кугергина тудын дек гостиницыш коштеш - шкенан
  студентка тидым ужын .  моральный поведенийже тоже
  чапле огыл : шкенжым кучен ок мошто , преподаватель-влаклан
  эре тореш шога , теве тиде кагаз гыч раш пале .  мыйын
  предложений : тудым кандидат гыч лукташ , а рабфакыште
  кодмыж нерген пашам профком ден администрацийлан ончаш
  пуыман ,  - манын , отсекретарь мутшым кошартен .
 вара обществовед Иван Павлович , Маринам пыдалын , шуко
  ойлен .
 - чынжымак , мый тудын тошто илышыжым сайын ом шинче
  , тиде шотышто Кугергина верчын вуйын шогалын ом керт
  ,  - манын Иван Павлович .   - туге гынат тунемме могырым
  але общественный пашам ыштымаш гычын мый тудым пеш
  сай шинчем .  студент коклаште тугай еҥ шагал .  классовый
  тушман еҥ тыге , кумылым пыштен , пашам ыштен огеш
  керт , мыйын ты шотышто нигунамат , нимогай инансырат
  лектын огыл .  Кугергина ӱмбак вуйшийме кагаз-влак
  пуреныт гын , тудым чот терген налаш кӱлеш .  тудлан
  сырен коштшо шуко лийын кертеш .  Кугергина - вияш
  еҥ .  теве националист-влак дене кучедалмаштат тудо
  пеш пеҥгыдын шогыш , студент илыш экшыкымат аптыраныде
  терга , садлан южышт тудым огыт йӧрате .  мыйын шонымаште
  , Панкратов йолташ , содорак тыгай неле пунчалым лукмо
  ок кӱл , рашак пален налмеш чыташ кӱлеш ...
 - но , Иван Павлыч , тый шоналте , вет ик тылзе коклаште
  кум материал пурен .  кум кагаз - кум тӱрлӧ еҥ деч
  , а , ситартышлан , икте шке мӧҥгыж гычак .  тудо кулак
  вете , марийже дене ойырлыде кылым куча .  тиде ик
  титакше ; шкенжым кучен ок мошто , ну , бытовой разложений
  манаш - весе ; а кумшо - партийный дисциплиным ок шинче
  , тидыжым мый шкак паленам .  тетла нимом тергышаш
  уке , чыла раш !  - манеш Панкратов .
 - мыйын тыгай титакем уке , йолташ-влак ,  - манын ойлен
  Марина ,  - материалыште возымо чыла шояк ! . .  Панкратов
  йолташ дене торжанрак кутырымашем лийын , тиде мыйын
  титакем , да теве адак кӱлеш кагазым налын шуктен омыл
  .  садлан мый изиш вучаш йодам , адак мыланем партийыш
  пураш рекомендацийым пуышо йолташ-влакын ойыштым умылаш
  кӱлеш .
 партсобранийыште шуко ойлышт .  тоштырак партиец-влак
  , раш пален налмеш , нимогай пунчалым лукман огыл манын
  ойлат , молышт отсекретарьын ойжо дене келшат .  Панкратовын
  предложенийжым йӱклымӧ годым Никифоров , Симонов да
  адак вес кум студент шке шонымашышт дене кодыч , молышт
  чыланат кидыштым нӧлтальыч .
 партий гыч лукташ пунчалме Мариналан пеш нелын чучо
  : кумылжо волыш , эре иктымак шонымыж дене омыжо кошкыш
  , варажым вуйжат коршташ тӱҥале .  туге гынат Марина
  ынде пеҥгыде айдеме лийын , вуйжым йӧршынжак ыш саке
  , ик чӱчалтыш шинчавӱдшымат ыш лук .
 3
 йӱд .  жап ынде шуко лийын , Веруш ден Фатима шаҥгак
  мален колтеныт .  ик Марина гына нигузеат мален ок
  керт .  возынат тӧчыш , чыдыр омат ок тол , тулым чӱктен
  , книгамат лудын ончыш - вуйышкыжо нимат огеш пуро
  .  вара , тулым уэш йӧртен , кроватьыш комдык йӧрлын
  , шонкален кийыш ...  кенета тӧрштен кынеле да , одеял
  дене пӱтыралтын , урем вел окнаш миен шинче .  окнаш
  сакыме ош шовычым кок велыш торалтен , тӱжвак ончале
  .  ынде иктаж кок кече лиеш у лум возын , да тӱжбалне
  кызыт пеш волгыдо .  ола ӱмбалне пелыж наре лийын шушо
  у тылзе кӱкшака пыл кокла гыч эркын иеш : теве пычкемышалтеш
  , теве пыл кокла гыч лектын волгалтарен колта .  тунам
  леведыш ӱмбалне лум кычыкым тыгыде шӱдырла йылгыжыкта
  .  ола урем мучко верын-верын электрический лампавлак
  тылзе волгыдым сеҥаш тӧчен волгалтарат ...  урем гоч
  йоштекын пӧрт ӱмыл-влак шуйныл возыныт .  олаште йӱк-йӱан
  тыпланен : шуэракын эртыше трамвайыште калык пеш шагал
  коеш , автомобилят , йӱк лыкде , кывыжге веле кудад
  эртыш .  теве ала-кушто латкок гана перыме чаҥ йӱк
  шоктыш .  адак чыла шып ...
 Марина , окна янакеш вуйжо дене эҥертен , сӱрет гай
  койын шинча .  чурийвылышыже тылзе волгыдеш вошт койшаш
  гай пальткан-ошын коеш , изиш тарваныше ӱпшӧ пелчан
  мамык гай йылгыжеш , коклан вичкыж тӱрвыжӧ кугу шӱлыш
  дене тарванен колта .   " молан тиде тыге лийын ?
  адакат шкемынак титакем : ончылгоч мо лийын кертшашым
  шижын шоген омыл .  пеленем кӱлеш документат лийын
  огыл .  Панкратов йолташлан ӧпкелаш огеш лий , тудо
  шке шотшо дене чын ыштен ...  тудо у пашаеҥ , рвезе ,
  мыйым ок шинче .  но вуйым шийын возышышт кӧ улыт гын
  ?  иктыже , ял гыч колтышыжо , тудо - Ведат ...  тидыже
  рашак пале .  весыжым - Пекпаева возен , моло огыл
  .  а кумшо кагазшым вара кӧ возен ?  але вара Тиминак
  тыге ыштен кертын ?  ерунда , кеч-кӧ возыжо - иктак
  .  неле гынат , ик жапым чыташ возеш , а варажым пале
  лиеш , чыланат умылат .  илышыште тыгай йоҥылыш лийын
  кертеш , нимат огыл "  .
 вара ала-молан ушышкыжо ялысе илышыже , ӱдыр годсыжо
  чыла толын пурыш .  тошто годсо раш шарналте , эртен
  толмо илыш сӱрет уэш шинча ончычшо эртыш .  теве ораде
  изи ӱдыр кече мучко модын-воштыл куржталеш : нимом
  шонышаш уке , вуйышто эре модыш веле .  вара семын
  аважлан полышкалаш тӱҥале : шем лапчыкым шӱялтен кӱза
  , ведра дене вӱдым нумалеш , кеҥежым пакчаште шӱкшудым
  цомыла , ковышташ вӱдым опта .  лу ияш тӱредаш тӱҥале
  .  первый кечак сорла дене кидшым кугун пӱчкӧ да ,
  пеш лӱдын , шуко марте мӱгырен шорто .  воктен аҥаштак
  тӱредше Извай кува вӱр шулымо деч шӱвале да , рокым
  шавалтен , парняжым пиде ...  жап эрта - Марина лучко
  ийышкат тошкале .  тунам Каври Сергей дене келшаш тӱҥальыч
  .  Марина ик шошо кечым тачысе гай шарна .  ӱдыр-рвезе-влак
  эҥерыш вӱд ончаш воленыт .  Йогор Марпа , пеш полдига
  ӱдыр , Сергейым вӱдыш шӱкале .  Марина чонжо дене Марпалан
  пеш сырыш , а Сергейым чаманен ончале .  тылеч вара
  эре тудым ужмыжо шуаш тӱҥале .  а варажым Марина шуко
  йывыртымашым , утларакше пеш шуко орлыкым чытыш ...
   а теве кызыт Сергейжат монден ала-мо , шукертсек письмамат
  ок колто .  монденак дыр , очыни : кеҥежым ӱдыр-влак
  коклаште тугай мутат шоктыш ...
 Маринан шонымашыжым эркын омса тӱкалтыме кӱрльӧ , коридор
  гыч швейцар кугызан лорга йӱкшӧ шоктыш :
 - ӱдыр-влак , маледа ?  тыште срочный телеграмма уло .
 - уке , уке , Степаныч , кӧлан телеграмма !  - манешат
  , Марина омсам почаш куржеш .
 - а , тый , Кугергина ?  телеграмма лачак тыланет .
   пожалуйст ...  эр мартен вучаш гын , жап шуко эрта
  , а телеграмма срочный , маныт ...
 - тау , Степаныч , тау .
 швейцар кугызан лектын кайымекше , Марина , тулым чӱктен
  , телеграммым содор почеш .  тушто кӱчыкын гына возалтын :
 " Сергей пеш чот сусырген зпт
 кулак-влакын пашашт тчк Миклай "
 Маринан шӱргыжӧ пор гай ошеме , шинчаже чот каралте
  , телеграмма кагаз ластык , кидше гыч мучыштен , лӱйымӧ
  кайыкла кӱвар ӱмбак пӧрдын вола ...
 тиде йӱдым Маринан дневник тетрадьыштыже тыгай возымаш
  ешаралте :
 " 13 ноябрь .   " Сергей пеш чот сусырген ... "   ала
  чынжым возенат огытыл , ала тудо йӧршын пытен , я колышаш
  гай орланен кия ?  а мый , ушдымо , тудлан ӧпкелем
  , тудын нерген асамжым шонкалем ыле : ала мыйым монден
  , ала весым йӧратен ...  ораде ӱдырамаш !  мый але
  мартенат тудын деч йӧратыше пӧръеҥым вученам .  тудо
  вет сай йолташ , пеҥгыде пашаеҥ , тудлан пашаштыже
  полшен шогаш кӱлеш .  шинчемыс : тудо Тумерыште кугу
  пашам ышта , ажгыныше кулак-влак дене чот кредалеш
  .  кунарак вара мыйже тудлан полшенам ?  ок лий , тыге
  ок лий улмаш ...  ваш-ваш пагалыде , пашаште полшен
  шогыде , йӧратен илашат , сай ешым ышташат ок лий улмаш
  ...  Сергуш , ит карге Маринатым , илет гын , тудо
  тыйын ончылнет шке титакшым сула , сай йолташет лийын
  мошта , ӱмыреш йӧратыше ватетат лиеш ...
 чонем ойгыра - мом ышташ ?  мӧҥгӧ содор кудалаш мо ?
   адак мыйынат тыште пашам чапле огыл , кеч-кузегынат
  , чыла пелке кудалтен кайымем ок шу .  мом ышташ ? "
 4
 студент-влак кеч-кунамат кугу ӱчашымашан , чот лӱшкышӧ
  погынымашым пеш йӧратат .  садлан таче калык кугу зал
  тич темын , вер деч посна кодшышт омса тӱрыштӧ , коридорыштат
  йол ӱмбалне шогат .  кузе огыт погыно - таче рабфакыште
  кугу событий : тунеммаштат , пашаштат эн сай студенткылан
  шотлалтше Кугергина Маринам рабфак гыч лукмо нерген
  вопрос шындалтын .  залын ончыл пусакыштыже , Ленинын
  кугу портретше йымалне , йошкар сукна дене леведме
  кугу ӱстел .  тудын йыр президиумыш сайлыме ик чал
  пондашан , кугышинчам чийыше преподаватель да ныл студент
  шинчат , нунын коклаште ик ӱдыр , молыжо пӧръеҥ рвезе-влак
  .  ончыл радамыштак , президиум ӱстел ваштареш , Марина
  вуйжым кумык чыкен шинча , воктеныже Фатима .  Маринан
  шӱргывылышыже удан коеш , шинчаже утларак лакемалт
  волен : пытартыш шӱм вургыжмыжо , шонен илымыже шке
  палыжым пыштен .  таче Марина калык ӱмбак ончалашат
  вожылеш , Фатима гына коклан пылышышкыже йыштак ала-мом
  пелешта .
 профком член , ӱмаште гына тунемаш пурышо ош студент
  , иктаж шагат наре Маринан  " титакше "  нерген ойлыш :
 -  ... тыглайже , йолташ-влак , мыят тудым шинчем : Кугергина
  сай студентка , общественница , но ... пӧрык тыгай материал-влак
  пуреныт гын , могай-гынат пунчалым лукде ок лий ,
  - манын , докладчик шке мутшым пытара .
 умбакыже мутым Кугергиналан пуат .  Марина тиде кечылаште
  эре ойгырен коштмыж дене , адак тачыже пеш вожылмыж
  дене кугын ойленат ыш керт .
 - кеч-мом ыштыза , йолташ-влак , мыйын нимогай титакем
  уке ...  тиде  " материал "  манмыда мыланем осалым
  шонымаш гыч лектын .  мый еҥыштымат тогдаем да жап
  шумеш ом ойло ...  ожнысо илышемат ойлаш ом тӱҥал ,
  йолташ-влак шукыштак тидым шинчат ,  - тыге гына пелештыш
  да верышкыже волен шинче .
 тудын олмеш Фатима , тул гай ырен , президиум ӱстел
  дек тӧрштен лектат , пеш шыдешкен ойлаш тӱҥале :
 - ипташляр ,  - кычкырале чолга ӱдыр .   - мна тимдан
  коклаште иктат Кугергина наре орлыкым ужын огыл , нигат
  тунар шинчавӱдшым йоктарен огыл ...  тудо изинекак
  йӧсым чытен ...  вара виеш поян марийлан марлан пуэн
  колтат .  ныл ий тушто пий гай орланен ила .  революций
  веле тудым тыгай шучко илыш гыч утарен , тышке , рабфакыш
  , тунемаш конден .  тыгай еҥ партийым , совет властьым
  олтален кертеш , уке ?  а те кызыт тудым кугу намыс
  дене рабфак гыч луктын колтынеда !  кӧ тыланда тыгай
  правам пуэн ?  мемнан комсомол ячейка Кугергинам рабфакеш
  кодаш да тудын нерген пурышо материалым прокуратурыш
  терген налаш пуаш йодеш ...
 студент-влак коклаште лӱшкымаш тарваныш : Фатиман мутшылан
  южышт совым кыраш тӱҥальыч , южышт  " ит пыдал , шинчена
  "  манын кычкырат .  погынымашым вуйлатыше студент-влаклан
  оҥгырым рӱза , кожганыше рвезе калык вашке ок шыплане .
 вара мутым Пекпаева налят , чоя пырыс гай шем шинчаж
  дене зал мучко ончалын , шыман гына ойлаш тӱҥале :
 - Вахитова Фатиман мутшылан чылтак ӱшанаш ок лий : нуно
  коктын пырля илат , садлан полшен ойла .  Кугергина
  , тыглайже , осал еҥ огыл , тудо тунемашат сай тунемеш
  , пашамат ышта .  мыят тудым , такше , пагалем , нимо
  осалжымат ужын омыл !  но ... те вет , студент-влак
  , шинчеда : южгунам класс тушманат пеш сай еҥ гай лийын
  мошта .  тудо тӱрлӧ йӧн дене кӱлеш еҥымат шке велышкыже
  савыра , партийышкат шеҥын пура .  класс тушман ...
 - чарне , сплетница , шкеже кулак ӱдыр улат , маныт
  !  - шоктыш шеҥгечын Чормаковын йӱкшӧ .
 Пекпаева ик жаплан тарай гай йошкарген кая да тугак
  мутшым шуя :
 - класс тушман пашажым пеш чоян ышта ...
 - чылт тый гаетак чоя !  - кычкырале шола могырым симонов .
 - тый , Симонов , пожалуйста , ит мешае ...  вет Кугергина
  - кулак вате , тидыже факт ! . .
 - факт , факт !  - шоктыш омса тӱрыштӧ шогышо еҥ кокла
  гыч .
 Фатима , кынелалтен , савырнен ончалят , калык шеҥгек
  шылаш тӧчышӧ Тиминым ужо .   " подлец "  ,  - мане
  шке ораж дене Фатима , вара Мариналан ала-мом эркын
  пелештыш .
 - Кугергина - кулак вате .  марийже чӱчкыдынак Озаҥыш
  коштеш , тӱрлым наледен пуа , изаж лӱм дене оксам колтен
  шога .
 - шояк тиде ,  - кычкыралеш Фатима ,  - Кугергинан изаже
  ответственный пашаеҥ , партийный , тудо оксам колта .
 адак лӱшкымаш кугун тарваныш : ӱчашат , кычкырлат ,
  чарышыже - чарат , вуйлатыше чарныде оҥгырым рӱза .
 - йолташ-влак ,  - шокта тудын йӱкшӧ ,  - йолташ-влак
  , шып лийза !  тиде студент-влак погынымаш огыл , ала-могай
  сходка ...
 - шуко ойленыт , сита , Шапаев , голосованийыш шынде
  ...  нечево тушто болтологий дене занимать ышташ !
 - лукташ Кугергинам , лукта-аш !
 - кодаш , кодаш !  лукташ ок лий ! . .
 - кузе голосоватледа , нимо раш огыл ...
 - мутым мыланем пуыза , мутым !
 - ида пу Демосфенлан , ида пу , тудо вара иктаж кок
  шагат чарныде ойла ...
 - тожо тумо кестеным сайленыт , погынымашым вуйлатен
  ок мошто !
 талышныше шошо вӱд гай тарваныш кумда зал .  вуйлатышын
  оҥгырым рӱзымыжӧ да умшажым каркалымыже веле коеш ,
  йӱкшӧ вуйгакат ок шокто .  тиде годым , калык кокла
  гыч шеҥын , залыш кок ӱдырамаш толын пурыш да президиум
  ӱстел дек ошкыльо : иктыжын кидыштыже кугу пакет ,
  весыжын - портфел .  нуным ужын , лӱшкышӧ калык кенета
  шыпланыш .  Фатима эн первыяк пакетым нумал пурышо
  Верушым ужо , вес ӱдырамашыже - Орлова Мотя .  пеш
  куанен кынел шогалын , копажым совалтыш , тудын почеш
  молат совым кыраш тӱҥальыч .  Маринат сово кырымым
  кольо да моткоч йывыртен колтыш :  " Мотя , Мотя !
  . .  Веруш , документ толын ? "  -  мане да шижде лекше
  шинчавӱдшым нершовычшо дене ӱштыльӧ .
 умбакыже паша вес семын савырныш .  залыште путырак
  шып лие : пырдыж воктен шолткен кечыше йыргешке шагатын
  йӱкшӧ раш шокта .  вуйлатыше мутым Орловалан пуыш .
   тудыжо , кожанке полдышым мучыштарен , вуйжым рӱзалтен
  , кӱчыкрак ӱпшым шеҥгек лупшале да ойлаш тӱҥале :
 - студент йолташ-влак !  революционный шижмаш - кугу
  паша .  ильич ӱмыржӧ мучко мемнам тидлан туныктен .
   мемнан партий тиде большевик шижмаш дене патыр .
  но ... моштен от ыште гын , эн сай лозунгымат , эн
  сай пашамат пужаш лиеш ...  классовый тушман пӱсештын
  , чояҥын - тиде чын .  уло тудо тендан коклашат , но
  те йоҥылыш лийын улыда ...  йоҥылыш лийыныт южо партиец-влакат
  .  те пеш куштылгын классовый тушманым пален налнеда
  .  тыге ок лий .  ала таче  " Кугергинам лукташ "
  манын кычкырыше коклаштак тугай лийын .  тыге лийын
  ок керт ...  а шкенан еҥым , совет еҥым , уло чонжо
  дене революций пашалан пуалтше шемер ӱдырамашым , арам
  титаклыме - тиде кугу йоҥылыш .  тиде политический
  преступлений , йолташ-влак !  тыштат шижмаш кӱлеш ,
  но вес тӱрлӧ .  тыгай еҥым чаманаш , тудлан тӱрлын
  полшаш кӱлеш .  тидлан туныкта мемнан партий !
 мый ожно , граждан сар годым , тиде ӱдырамаш кидем
  дене ,  - Орлова кидшым кӱшкӧ нӧлталеш ,  - кок командирым
  , вич красноармеецым шолем гай шӱшкышӧ пуля вошт нумал
  луктынам !   - зал пудешталтшаш гай совым кырыме дене
  шергылте .   - а те , йолташ-влак , тӱшкан ик боецлан
  полшен ода керт ...  кӧ тугай Кугергина ?  ожно годым
  мучашдыме орлыкым ужшо марий ӱдырамаш .  да , марий
  ӱдырамаш !  кок ий пырля тунемын улына , шке шӱжарем
  гай тудым шинчем , тудын нерген нигунам мыйын сомнений
  лектын огыл .  садланак мый ,  - Орлован , оҥжым пералтышыжла
  , кожанке помышыжо почылтат , блузко оҥыштыжо йошкар
  Знамя орден йылгыжалтыш ,  - садланак мый , йолташ-влак
  , тудлан партийыш пураш рекомендацийым пуэнам .  а
  документ кӱлеш гын , теве , пожалуйста , ончыза ,
  - манешат , зал покшеке шинчаш верым кычал ошкылеш ...
 погынымаш шаланыме годым тошкалтышеш Марина Орловам
  вашлие да кидшым руалтен кучыш , а Мотя тудым ӧндалын
  шупшале .
 - ну , Манюша , мый лач толын шуынам , ужат .  телеграмметым
  нальым , адак лачак тыште тунем пытарыме нерген документем
  налшашем улат , тольым .
 - таы , Мотя , таы ! . .  уке гын мый чылт ӧрынам ыле
  .  мӧҥгыштӧ тугай эҥгек - Сережам кулак-влак чот кыреныт
  , ала ила , ала колен ?
 - ну ? теве адак могай паша улмаш .  да , Манюша , мый
  , толшемла , райкомыш пурен лектым , тыйым партий гыч
  лукташ пунчалме протоколым пеҥгыдемден огытыл ,  -
  Иван Павловичын пашаже , шонем .
 - Орлова йолташ ,  - манеш уремыш лекмекышт , поктен
  шушо Фатима ,  - чыным ойлышыч : южгунам мемнан студент-влак
  классовый тушманым йоҥылыш кычалыт .  таче мый ойыртемын
  палышым : мемнан Пекпаеван пашаже яндар огыл улмаш .
 - мый тудын нерген шагал шинчем .  туге гын терген налашда
  кӱлеш , тудо тендан пашада : комсомолын классовый шижмашыже
  пӱсӧ лийман ...  тый вет , Вахитова , комсомолка улат
  ?
 - комсомолкыжо комцомолка да , тымартен мыят изиш йоҥылыш
  умыленам : Пекпаева ик студентлан верчын гына Маринам
  тыге ок йӧрате шонем ыле .  эртак тиде веле огыл улмаш ...
 - тый , Фатима , тиде шке шонымашетым гына ойлет ?
  - йодеш Марина .
 - уке , мыланем таче Чормаков шижтарыш .  Пекпаеван
  ачаже - марий карт , ожно кумалтышлан коштмышт гыч
  Ведат денат ваш палат , манеш .  тый нергенет кушеч
   " материал "  лекмат тышечын пале лиеш .  Пекпаева
  Озаҥеш Ведатымат шуко гана вашлийын , садлан эртак
  шке ӱчыжым веле огыл , Ведатынат ойжым шукташ тыршен
  дыр .
 - оҥай вет , шонен шуашат йӧсӧ ,  - манеш Марина .

 147 тушманын пашаже
 1
 тумер ял вошт эртыше корно дене касвелыш лектын ошкылат
  гын , иктаж километр нере кайымекет , пич кожеран Актай
  коремыш шуат .  тура серан коремым изи кӱвар гоч вончен
  , чоҥга ӱмбак кӱзет , тушечын изирак ял кояш тӱҥалеш
  .  тиде - Чопойсола .  тӱжвач ончымаште Чопойсолам
  моло марий ял деч ойыраш огеш лий : тугак иктаж кумло
  каптыра сурт урем кок могыр дене шинча , тугак нунын
  коклаште кум-ныл сурт утларак чаплыракын коеш , тугак
  тошкемыште ото гай лӱшкен шогышо куэр , сурт коклаште
  пызле-ломба , ял шеҥгелне изи эҥер шыргыктен йога .
   туге гынат Чопойсола ты агуллан лӱман ял .  тыште
  ожнысекак школ уло , иктаж 6 - 7 ял гыч йоча-влак тунемаш
  куржталыт , 1919 ий годсекак кооперативым почмо ,
  а ончылийсек ялсовет тыштак лие . Чопойсола йӧнан
  верыште шинча : ты агулысо куд ялын центрже .
 ял покшелне ожно Чопойсолалан эн кӱжгын илыше Маркан
  лазырын кок пачашан кугу пӧртшӧ волгалт шинча .  Лазыр
  шкеже революций деч вара ала-кушко шылын , ватыж ден
  ӱдыржӧ веле кодын улыт .  ойлат , пуйто лазыр Пермь
  олаште ила , тушто вес ватымат налын .  лачшым нигӧат
  ок шинче .  Чопойсолаште ялсовет лийме деч вара Лазыр
  вате шеҥгел изи пӧртышкыжӧ илаш лектын , кугу пӧртшым
  кооператив контора ден ялсовет айденыт .
 Чопойсола ялсоветыш куд ял веле ушна гынат , кеҥеж паша
  иземме годым калык утларак кошташ тӱҥале .  сельсовет
  пашаеҥ-влак кече мучко огыт ярсе , Сергейлан гын утларак
  верештеш .  тудо ынде ӱмажсек тыште вуйлатышылан шога
  .  вуйлатыше пашам сай ышта гын , паша - шӱй даҥыт
  .  а Сергей кумыл пыштен пашалан пижын , йодын толшым
  иктымат , пашажым шуктыде , пелепула ок колто .
 2
 паша дене толшо калык эркын-эркын шаланен пытышт .
  Сергей шагатшым ончале - нылытышкат каен .
 - ну , Миша , тачылан ситаренна ала-мо ,  - манын гына
  секретарьжылан каласен шуктен ыле , кенета омса почылтат
  , Тумер Васлий Ондри пурен шогале .
 - илымнаш-кутырымаш , Сергей шольо !  мый изиш варашат
  кодым докан ,  - манын Сергейын ӱстелже дек ошкыл мийыш .
 - ну , пӧрык толынат гын , мӧҥгешак от кай .  вара могай
  паша дене , Андрей Васильич ?  - йодо Сергей .
 - мый , Сергей Гаврилыч , ик сомыл дене толынам ыле
  , изиш мутланаш лиеш ?  - пӱкен тӱрыш шинчын пелештыш
  Ондри .
 - пожалуйста , молан ок лий ?  ойло .
 - мыйын вет пашаже изиш тугай ... секретныйрак ыле да
  ,  - малден , Ондри секретарь велыш ончале .
 - а мо тугай кугу секрет ?  ну , Миша , туге гын , изишлан
  лек .
 секретарьын лекмекыже , Ондри ӱстел ваштареш лишкырак
  шинчат , кӱсенже гыч  " Эпоха "  папирос коробкам луктын
  , Сергейлан шуйыш да шкежат папиросым налден пижыктыш
  .  вара вуй йырже тамак шикшым пӱтырен темышат , шыпрак
  ойлаш тӱҥале .
 - мый , Сергей шольо , тый декет официальне паша дене
  толын омыл , а тыглай , чон пытен муталанаш толынам
  .  лиеш вет тугай илыш йыжыҥ , ушан еҥ дене кутырымо
  шуэш .  да ... таче ӱдырем , Палием , ойла :  " ачий
  , мий , кастене мӧҥгыжӧ миен мутлане , тудо вет пеш
  сай еҥ "  ,  - манеш .  мыят  " уке , шонышым , лучо
  сельсоветыш каем "  ...  вет начальство дек мӧҥгыжӧ
  кошташ йӧнан огыл , калык ала-момат ойлен кертеш .
   ну , тевыс мыят тышке ошкыльым ...
 - ну-ну , пожалуйста .
 - мый илыш нерген мутланаш шонем , Сергей Гаврилыч ...
   кузе илыман ончыкыжым ?  лишыл пошкудем улат , ожнысо
  илышем чыла шинчет .  ожно теве шкат ик жаплан мый
  денем илышыч .  мемнан коклаште нимо тугай уто-сите
  лийын огыл гай , ачат дечат тунам  " тау "  деч молым
  колын омыл .  да мом ойлаш , келшен , йӧратен илыме
  кеч-кунамат тудо сай .  калык ойла , конешне :  " поян
  Ондри "  ,  - манеш .  а могай тушто поян , мыйын нимогай
  предприятий монь уке ыле .  да тунам марийлан вуйгакшат
  корно лийын огыл .  чынжымак , изишак ола гыч сатум
  да монь кондыл тӧченам .  но могай тушто доход , шкат
  шинчет .  адакат пошкудо-влаклан кӱлеш годым кеч чай
  , сакыр , тамак лийже манме гыч веле торгаенам .  уке
  гын , 6 меҥге коклашке коштын , жапым эртарат , руш
  торговой-влаклан парышым оптыктат .  ужат , нуно селаште
  могай кӱ суртым оптыктышт .  а мыйын мо - оралтемат
  калыкын гаяк .
 - Андрей Васильич , молан мыланем тидым кутырет ?  могай
  паша дене толынат , тудым ойло .
 - Сергей Гаврилыч , уз , пожалысте , чыте , изиш колышт
  .  нус ... тевыс кызытат мемнан Совет власть ялышке
  сатум конден шогаш йӧным ыштен .  конешне , кресаньык
  калыклан сату кӱлеш .  мыят адак тошто семын изиш торгаяш
  тӱҥалынам гын , тыште нимогай осал паша уке , шонем
  .  чыла закон почеш ышталтеш .  туге вет , Сергей шольо ?
 - ну-ну , умбакыже ...
 - дык , тевыс мыйым теҥгече налоговой инспектор шкеж
  деке ӱжыктыш да тыге ойла :  " тый кевытым кучет ?
  "   - манеш .   " кучем да , могай тудо кевыт , так
  , ларек гай веле "  ,  - манам .   " а сатум могайым
  кучет ? "   - адак йодеш .   " кресаньыклан эн кӱлеш
  сату - бакалейный веле "  ,  - манам .   " а галантерей
  , Манюфактура уке ? "   - йодеш .   " уке , уке "
  ,  - маньым мый .   " а мемнан вес сведений уло ,
  - ойла тудо ,  - садлан первый числа гыч налогым вес
  разряд дене тӱлаш тӱҥалат "  ,  - манын руале .  тӱрлынат
  ойлен тӧчышым  - уке , нимомат ышташ ыш лий .  ала
  шке еҥ гай полшен кертат ыле ?
 - а тый вет , чынжымак , Манюфактура денат торгает ?
 - уке , уке шол , Сергей Гаврилыч .  кок гана шкенан
  вате-влаклан гына изиш-изиш конденам ыле .  лачак утен
  кодат , ужалаш вереште .  а эреже уке , товат уке ...
 - мыланемже тидым ит ойло , Андрей Васильич , могай
  сату дене торгайыметым мый сай шинчем .  тӱлашет логалеш
  , тӱлыде ок лий .
 - кузе ыштыман вара ?  тынаржым сеҥаш ок лий .  тыге
  гын , торгайымыжымат чарнаш логалеш .  ӱнар ок шуто
  ,  - манят , Ондри , верже гыч кынелын , пӧлем йыр
  коштын савырныш .  папиросым пижыктен тӱргалтышат ,
  Сергей деке ӱстел гоч кумык лийын , пеш шып ойлаш тӱҥале
  :  - вара кузе , Сергей шольо ?  ала мыланем ик суапым
  ыштет ыле , а ?  мыйынат ончыкшо расход кугу лийшаш
  ...  теве ӱдырем ынде вуеш шуын , чаран луктын колтымем
  ок шу , со изиш погым ышташ шонем .  дык , ала изиш
  полшет ыле ?  ну , тыгай годым , тошто еҥ манмыла ,
  кукшо совла умшам кушкедеш ...  шкенан коклаште ыштена
  ыле .  кызыт оксан акше чот кӱзен ... иктаж лу червонцымат
  ом чамане ...
 Сергей тыгай мутым колят , сырен кудалтыш , чурийже
  тарай гай йошкарген кайыш .  шижде , ӱстембалым мушкындыш
  да , вурк кынел шогалын , кычкыралме гаяк руалын пуыш :
 - ага , теве тый кузе !  мыланем взяткым пуынет да шке
  ӱдыретым темлет ?  кузе тый мыланем тыгай подлостьым
  ойлаш тоштат ?
 - чу-чу , Сергей Гаврилыч ... могай тушто взятке да
  монь .  мый вет ойлышым : официально еҥ дек толмо гай толын
  омыл , маньым .  лишыл еҥ дене ойлымо гай ойлынем ыле ...
 - ситыш ! могай мый тыланет  " лишыл еҥ "  улам , кунамсек
  ?  сейчас лек , уке гын мый тыланет корным ончыктем
  .  Миша , Миша !
 Ондрият , тылеч коч нимом пелешташат ӧрын , тык-мук
  лият , ӱстембач упшыжым , папирос калтажым содор руалтен
  , омсашке чымалте .
 - а мо тугай Андрей Васильыч йӱреш нӧрышӧ агыган гай
  лектын куржо ?  - манын , воштыл пурышо секретарь Сергейын
  чурийвылыш вашталтмыжым ужат , ӧрын колтыш .
 - тевыс могай шакше , а ?  мыланем взяткым пуынеже ...
   тунемын улыт нуно кеч-момат окса дене налаш .  Миша
  , сейчасак кантоныш отношенийым возо ...
 3
 Ондри , ораж дене Сергейым карген-карген , мӧҥгыжӧ куржо
  .  ялыш пӧртыл шумекше , тыгак урем дене вуйым сакен
  ошкылшо Овром Метрийым саҥгаж дене изиш ыш тӱкӧ .
  коктынат перыме гай шогалалтышт .
 - ну , кум , мемнам йӧршынак пытарат ынде ,  - манеш
  Ондриже .
 - итат ойло , шӱлалташ эрке уке ...  ала-можо тиде сотанам
  тышке конден лукто ,  - пелештыш шыже кече гай шӱлыкаҥше
  Овром Метрий .
 - тый кӧм тыге ойлет , Метрий кум ?
 - известне - Каври Сергейым ...  мый декем таче милиций
  тольо , протоколым возен кайыш .  Макар кугыза дене
  договорым ыштыктышт да ӱмбач кок ий дене шогылтмыжлан
  тӱлаш кӱштышт .  а кӧн пашаже шонет ?  известне -
  Сергейын да комсомол тӱшкан .
 - вара шуко тӱлыман ?
 - тылзылан 12 теҥге гыч ... шотло , кунар погына ?
  уш веле уке - кузе лийман ...
 - а мыйын адак ик разрядлан налогым кӱзыктышт .  тудынак
  пашаже ...  моло кӧ шинча ? мый вет Манюфактурыжым
  тӱжвалне , кевытыште кучылтмашем уке .
 - мом ыштыман вара , Ондри кум ?  умбакыже кузе илыман ?
 - мыят эре тудымак шонен коштам .  мом ышташ ?  лучо
  Чопойсола Маркан +Лазыр гай ялжымат кудалтен кайышаш
  улмаш , тӱня кумда ...
 - тый , Метрий кум , колын отыл ?  Маркан Лазыр нерген
  увер уло : Ведат посанам Озаҥыште ужын .  ягыдный слободаште
  ила , манеш .  кугу пондашетым , ӧрышетым йыклык ягылтен
  шынден дык , ужеш гын , шке ватыжат ок пале , манеш .
 - чоя , каваршаш , тудо вет ожнысекак тугай  - илен
  мошта .  а ватыже огешат шинче дыр ?
 - шинча шол ...  Ведат посана дене ватыжлан оксам ,
  посылкым колтен .   " але мыят ик гана Чопайсолашке
  мием , шке сурт-печем шкемынак лиеш "  манын , Лазыр
  ойлен .   " кузе туге ? "  манын , Ведатын йодмыжлан
  Лазыр тыге ойлен :  " те гына вет улакыште лӱдын почаҥыда
  .  кӱлеш паша кызыт ышталтеш .  тыландат ынде нерен
  кийыман огыл : ваш-ваш кылым кучыман да изин-изин пашалан
  пижман .  тыгай годым , Федот Савельич , нимомат чаманыман
  огыл : кушто шыма мут ден сай кумыл , кушто - окса
  , а йӧн годым - вий дене ... "
 - чу , Ондри кум , ала-кӧ теве почешна ошкылеш ...
  ситыш !  кастене погынена ...
 4
 а кастене , чынжымак , визытын-кудытын улак вереш погынат
  .  йылме лывыргаш подылыт да , вуйыштым ваш чыкен ,
  шывыге мутланат .  южгунам ӱстел оҥам шелшаш гай мушкындо
  пера , чодыра йымач ваҥыше пире шинча гай шинчашт йӱла
  , пӱышт чытыр-чотыр ...  кулак кашак ямдылалтеш .
 ик шыже йӱдым Васлий Ондри дек Купьял Ведат кудал тольо
  .  кӱлеш еҥ-влак погынымеке , пеле руштшо Ведат пеш
  шуко мартен ала-мом шыдешкен ойлыш .
 5
 тиде ийлан шыже игече пеш кужун шогыш .  пасу пашат
  шукертак пытен , шем шыдаҥымат поген налме , мландат
  кӱ кӱвар гай кылмен шинчын , а лум садакшак ок тол
  .  эре ояр йӱштӧ игече шога .  теҥгечысек гына водо
  кече гыч виян мардеж пуаш тӱҥале .  таче кас велеш
  кава помышат лапка шыже пыл дене вӱдылалте .  ынде
  , очыни , вашке лум толеш .
 таче йӱд путырак пычкемыш - важык тораште нимомат ужаш
  ок лий .  могыр вошт лектын кайышаш гай йӱштӧ мардеж
  пасу мучко чарныде лӱшка .  уржа отылеш савалтын урмыжеш .
 лемде вакш деке шӱльӧ кожыкташ мийыше Такмак Сапан мӧҥгӧ
  пӧртылаш йӱдеш кодын .  садлан тор алашажым пеш покта
  .  а имньылан южгемшын каяш ок лий : корно тоҥгакан .
 - но , но-о , алаша , кеч тайыл почешыже йорталте !
   - шокта пычкемыште Сапан кугызан йӱкшӧ , да орва колеса
  лыт-лот чарныде мура .  ик тор алаша гына , йӱк пуыде
  , неле орвам шупшеш .  тудо шкежат вашкерак ӱшык вӱташ
  миен шунеже да , ок лий : корно пеш йӧндымӧ . Актай
  чоҥга гыч волаш тӱҥалме годым корем велым Сапан кугызан
  пылышыжлан кужун кычкыралме йӱк шоктыш .  кугыза чурк
  лие .
 - юмо серлагышаш , мо тугай ?  тумна гын веле ?  - малдышат
  , имньыжым шроп туччо .   - айда , алаша , писынрак
  воло !  вашке мӧҥгӧ шуына .  вара адак изиш шӱльым
  пыштал пуэм ...  талукаш чомам нальым ...  тений шыже
  пазарлан латкандаш ият шуэш аман .  жап эрта , ала-кузе
  шижашат ок лий ...   - тыге Сапан кугыза кӧргӧ лӱдмыжым
  сеҥаш имньыж дене мутлана .  а ушыжо вес велке савырна
  ...   " теве Актай коремыш шуына .  тиде вер саяк огыл
  , маныт ...  ожно Оврем кугыза  " Актай коремыште пелйӱд
  жаплан таргылтыш лектеш "  манын ойла ыле .  юмо серлагыже
  ынде .  тымартен тугайым ужалтын огыл ыле да ... "
 корем йыр нугыдын кушшо кожер шем ӱмылкан коеш , тале
  мардеж дене шучкын лӱшка .  кожер йӱкыштӧ тӱрлыжат
  шоктымо гай чучеш : теве ала-можо пире гай урмыжеш
  , аза шортмо гаят шокта , тумна семынат воштылеш .
  Сапан кугыза сайын колыштеш - адак нимат уке , мардеж
  гына шке семынже лӱшка .  мо-гынат чонлан шучката .
 корем гоч пыштыме кӱвар дек шушаш годым имне , ала-мо
  деч лӱдын , кенета шогалят , нерже дене крок пуале .
 - ну , алаша , мо деч лӱдыч ?  но , но-о , лӱдшаш уке
  - покта имньыжым шкежат чот лӱдшӧ Сапан кугыза .
 имне тугак кӱвар гочын ок вончо , шеҥгек веле чакна .
 - мо томаша , юмо арале ,  - кугыза оҥжым ыресла .
  вара , орва вуй гыч изи товарым руалтен , имне ончык
  ошкылеш .  ончылно нимат ок кой - путырак пычкемыш .
  шола кидше дене имне вуйым ончыко шупшыльо , пурлаштыже
  - товар нӧлтал ямдылыме .  имнят первыйжым эркынрак
  тарваныш да , пел кӱварыш шумеке , тӧршталтен , ончык
  чымалте .  Сапан кугыза изиш ыш тошкалт , ӧрдыжкӧ тӧрштен
  кодо .  тиде годым кӱвар йымачын  " ой-й , о-ой ! "
   йыҥысалтыме йӱк шоктыш .  кугызан могыржо ырен кайыш
  , ӱпшӧ шогале .  содор тарванышат , имньыж почеш шӱртнен-шӱртнен
  куржо .  курыкыш кӱзымыж годым адак кӱвар велым магыралтыме
  йӱк шоктыш .  курыкет-мочет , Сапан кугыза орваш кӱзен
  шинчат , имньыжым покташ тӱҥале .
 капка ончыко савырнен пурымыж годым йӱк шоктыш :
 - ачый , тый мо ?  мо пеш йӱдеш кодыч ?
 - мый да , эргым , пеш чот лӱдым ...  актай коремыште
  магырыме гыч шоктыш ... кӱвар йымалне ...
 - шояк . пылышетлан туге шоктен ,  - манеш Миклай .
 - уке шол , сайынак кольым .  ала-кӧ тушто уло .  иктаж
  йӱшӧ гын , мо гын ?  шкетын улам да волен ончашат шым
  тошт .
 - мый миен толам , ачый .  ужат , йӱдшӧ пеш йӱштӧ .
   кылмен колен кертеш .
 - кай , керек , ит кошт !  уна , теве имньым туаре ,
  мый пеш ноенам , кылменам .
 - уке , ачый , мый епим мытым кычкыралам , да каена .
 - ай , коштшаш уке ыле да , мо ... Мотри , Микуш ,
  яра кид дене ида кай .
 изиш лиймек , кум рвезе , кӧ товарым , кӧ шувыным руалтен
  , фонарьым сакен , Актай коремыш куржо .  курык тайылым
  волен , йӱк пуыде , кӱвар дек лишемыт .  колыштыт ...
  шып ...  - мардеж гына кожерыште лӱшка .  кӱвар покшелан
  шогалын , адак колыштыт .  кенета кӱвар йымач йыҥысалтыме
  йӱк шоктыш .
 - кӧ тушто ?  лек вашке !  - кычкырале Миклай .
 - ой ... ом керт ... утарыза ,  - шоктыш кӱвар йымач
  улнышо еҥ йӱк .
 рвезе-влак содор фонарьым чӱктыштат , кӱвар йымак волен
  кайышт .  ончат - мушкыш гай туржын кодымо еҥ вӱр-вузык
  кия .
 - Епим , Семон !  - кычкырале лап лийын ончышо Миклай
  .   - тиде Сергей иза вет ...  Сергей Гаврилыч ! . .
 - ой , азап , кӧ тыге ыштен ?  - ик йӱк дене кычкыральыч
  Епим ден Семон .
 - Сергей изай , Сергей изай , мо лийынат ?
 - ала-кӧ ... перыш ... варажым ом шинче ...  тышеч наҥгайыза
  . . колем ,  - манят , Сергей шыпланыш .
 рвезе-влак шыман тарватат , йодыштыт - сусыргышо ок
  тарване .  ушыжо каен , йоҥлен кия , кидшерже гына
  эркынрак кыра .  Миклай фонарь волгыдеш ончыштеш :
  Сергейын вуйжо , шӱргыжӧ оранек вӱр-вузык , южо вере
  шӱргыжӧ какарген , пуал пытен .  вуйжо гыч вӱр шуко
  йоген .
 - рвезе-влак , содор вӱдым кондыза !  - манеш Миклай .
 - кушеч ?  кузе ?  - пелештыш Епим .
 - корем пундаште уло ... упш дене .  теве мыйын кожанный
  кепке ...  ийым шӱташ товарым налза .  писын , писын !
 Епим ден Семон куржыч да , изиш лиймек , кок упш дене
  йӱштӧ вӱдым кӱзыктышт .  Миклай ӱмбал тувыржым , кудашын
  , кушкед ямдылен .  Сергейын вуйжым , шӱргыжым яндарын
  мушкыч .  вуйжо кок вере пеш чот сусырген , ик вере
  - вуйлеплан тореш вочшо сусыржо - пеш шучко , лужат
  пудырген ала-мо ?  шӱргыштыжӧ йора уке , кум-ныл вере
  какаргыше пале веле .  тувыр кушкедыш дене вуйжым шыман
  вӱдыльыч да кӱвар йымач эркын нумал луктыч .
 - кузерак наҥгаена ?  - йодеш Семон .
 - кузе ? . .  нумал наҥгаяш возеш .  орва дене ок лий .
  корно пеш тоҥгакан ...  Семон , йолжым молан кӱшкӧ
  нӧлтет ?  вуйышкыжо вӱр волас .  Епим , тый корным
  ончыкто .  эркынрак ошкылза , шыман ...
 - кӧ керте гын ?  еҥым тыге пытараш могай айдемын кидше
  нӧлтеш ?  - йодеш Семон .
 - класс тушманын кидше тыгайлан веле нӧлтеш мо ?  тиде
  кулак тӱшкан пашаже , моло огыл .  нуно шукертсек Сергей
  изалан пӱйыштым пурын коштыт ,  - манеш Епим .
 - нолнер улына ме тендан дене , нолнер тӱшка ... эскерен
  шуктен она ул .  Сергей иза кулак-влаклан чот пиже
  , нунышт кӱзӧ гай сырен коштыт .  йӱд-кече сельсоветыш
  шкет коштеш , а ме эскерымаш уке ...  ончыкыжым , рвезе-влак
  , тыге ок лий .  кызыт титаканым кузе-гынат кычал муашна
  кӱлеш .  мучашыже шкенан ялыштак дыр , моло вере огыл
  ...  каргыме кашак , верештыт але ,  - чон йӧсын шыдешкен
  ойла Миклай .
 рвезе-влак тугак уш пурыдымо сусыр Сергейым мӧҥгыжӧ
  нумал наҥгайыштат , пӧртыш пуртен , олымбак вакшышым
  шаралтен пыштышт .  Каври кугыза , ӧрт лекшаш гай лӱдын
  , содор коҥга ӱмбач волыш , шешкыже , уныкаже тӧрштен
  кынельыч , шорташ , магыраш тӱҥальыч .
 - э , калта-ак , парня гай ик эргым кодын ыле , ынде
  тудыжымат пытарышт коеш ...  мыяк тышке шуктышым ,
  мыяк , колен кертдыме яҥгар , тудым чарен толашышым
  .  лучо кайыже улмаш ...  кандаш ий годсек ӧрдыж мландыште
  кошто - чонан тольо , а мӧҥгыштӧ тыге лий ...  ой ,
  азап , азап , молан тыге пӱрен гын ?  мый , шоҥго ,
  возын колышаш годым рвезе еҥ сусырген возын .  молан
  йӧра , ынде тудо тырлен кертеш , шонет ?  калыкшат
  шӱмдымӧ лийын : ваш-ваш пире гай ончен коштыт .  кӧ
  тыгай шучко пашалан пижаш тоштын гын ?  ой , эргым
  , эргым , ойленамыс , калтак , ойленамыс :  " кай ,
  Сергуш , орашт дене тек илат , мо ӱжгарет ?  парня
  ден парнят тӧр огыл , да илыш тӧрсырым кунам тӧрлаш
  лиеш "  ,  - манам ыле .  мутыш ок пуро вет , мом ыштет
  я .   - тыге Каври кугыза эргыж вуй мучашке миенат
  , йӧсланен шинча .
 Йыван вате шешкыжат ӱдырамаш пусакыште ораж дене йӱкын
  шортеш .  изи эргыже гына Сергей дек миен шогалын да
  , ик мут пелештыде , ӧрын шога .
 - чу , Каври кугызай , чарне , тыят , еҥгай , ит шорт
  .  йӧсланен-ойгырен , нимом ышташ ок лий .  Сергей
  иза тырла - йоражым ончышым .  мый кызытак селаш кудалам
  .  кӱлеш верыш шинжтарем да доктырым кондем .  тиде
  пашам тыге кодш ок лий .  Епим ден Семон тышан кодыт
  да Сергей изам эскерат .  кызытеш мо лийме нерген мутым
  ӧрдыжкӧ ида лук .  Сергей изам эскерыза да ида тарватыл
  .  мый кайышым ,  - манешат , Сапан Миклай лектын куржеш .
 6
 эр йӱдым , волгыжаш тӱҥалме деч ончыч , Миклай села
  гыч пӧртыльӧ .  пеленже доктор ден ГПУ кок пашаеҥым
  конден .
 доктор кужурк капан , волгыдо чуриян рвезе руш , Сергейым
  , кудашыктен , луйык ончышат , ӱстел воктен возен шинчыше
  чолга шинчан ГПУ пашаеҥлан пелештыш :
 - первый удар мог быть смертельным , но был плохо рассчитан
  , получилось некоторое скольжение .  левее теменного
  шва есть значительный пролом .  это самое опасное ...
   большая потеря крови .  второй удар не представляет
  опасности .  а синяки и кровоподтеки - пинки сапогом
  ...  придется сделать довольно сложую операцию ...
   но , я думаю , что он вынесет : у него очень здоровый
  организм .  надо будет сегодня же переправить к нам
  .  только поосторожней , чтобы никаких сотрясений ...
 - ну как , товарищ доктор , сын-то жить будьыт ?  а
  ?  только , пожалыста , правду скажи ,  - манеш тымартен
  сусыр шинчаж дене доктырым ончаш тӧчен шогышо Каври
  кугыза .
 - будет жить он , дедушка , будет жить ...  смотри ,
  он утебя какой богатырь ,  - манеш доктор .
 - ила , кугызай , ила , ит ойгыро , тыгай еҥлан нигузеат
  колаш ок лий .  сай эргым ончен-куштенат ,  - Каври
  кугызан тупшым вӱчкалтен ойла ГПУ гыч толшо чевер чуриян
  рвезе еҥ .
 - ну вот и хорошо ...  ай-ай , славе богу , спасиве
  , товариш доктор , большой спасиве , а я думал - совсем
  уш умрил .  один вет моя сын-то , один осталясь , а
  другой-то войнам умрил .  вот это йево сын ,  - вычымалта
  изиш чон пурышо Каври кугыза .

 148 пашашке
 1
 волгалт шинчыше кӱртньӧ корно Марий кундемын акрет годсо
  чодыражым пикш гай вияшын пӱчкын лектеш .  кугу чодыра
  , ужар вуйжым савалтен , ӧрын колтышо гай койын , кок
  могырыш чакнен шогалынат , уждымо уналан шке шыгыр
  помышыжым почын .  корно тӧвака ӱмбалне рельс кӱртньӧ
  , кечыйолла йылгыжын , мучашдымын шуйна ...  корно
  кок могырышто ужар порсын мамык гай шудо , верын-верын
  нугыдо вондер кушкеш .  нунын коклаште тӱрлӧ тӱсан
  пеледыш-влак яндар шинчашт дене канде кавашке ончат
  .  коклан , сылне пушан чодыра юж пуалме годым , нуно
  , чевер вуйыштым рӱзалтен , эртыше поездлан саламым
  каласат ...
 эл помыжалтеш .  кечын шикшын-йыпын лӱшкен коштшо поезд
  пич чодыран тӱжем ияш омыжым кушкедеш , пошырнымыжым
  пытара .  эрта шучко омо : йомеш чодыра вувер , йӱштымыж
  , осал таргылтыш , шем овда , пычкемыш айдемын вуешыже
  шочшо тулеч моло тӱрлӧ шакше .
 эл помыжалтеш .  акрет годсо чодыра ынде марийым ок
  лӱдыктыл ; сут пире ты корно воктен , пӱйжым ваш кырен
  , ваҥен шинчаш ок тошт ; Озаҥ корныш кычкен лекме
  имне шыже лавыраш пижын ок воч ; нойышо ӱштыган тыште
  шочмо-кушмыжлан ок ӧкынӧ .
 эл помыжалтеш .  пич чодыра эр-кас тошто годсо ойган
  мурыжым ынде ок муро , тудо эркын мардеж дене мутланаш
  у мутым муэш , тудын ужар радерже ожно колдымо у йӱкым
  шергылтара .  у куат дене пеҥыжалтеш тошто эл , йӱд-кече
  куан паша йӱк дене лӱшка ...
 эх , кугу чодырам , шочмо-кушмо мотор элем !  мом гына
  ужын одал гын кужу ӱмырда мучко ?  мом гына колын одал
  гын эртыше саманыште ?  сут кугыжан вӱран копаже тендам
  ишен , чодыра оза шакше йолжо дене тендам тошкен ,
  коштан тӧраже , опкын кулакше тендан вий дене пудий
  гай лӧчен илен улыт .
 шемер еҥлан гына те шке поянлыкдам пуэн кертын одал
  .  тыйын йымалнет , пич чодыра , тудо , ойган мурым
  мурен , чонжым паремден , тыйын ужар помышышкет шке
  шыдыжым тоен .  тыйын чевер оҥетым , шочмо мланде ,
  шемер калык кочо пӱжвӱдшӧ дене мушкын , шинчавӱдшӧ
  дене шыже йӱр гай вӱдыштен ...
 ай , чон куандарыше кугу чодырам !  ай , шочмо-кушмо
  мотор элем !  чапле пагытым , моторым ужшашда улмаш
  , куандарыше эрык мурым толын жап колышташ !  революций
  куат писын тендан помышыштат илыш вийым ынде тарвата
  ...  элын тӱҥ озажлан - шемер калыклан - пундашдыме
  поянлыкдам почса те кумдан !
 завод-фабрика йӱк дене лӱшкӧ , кумда шем чодырам !
  уждымо чевер пеледыш дене пелед , чапле шурным , тутло
  саскам кушто , шочмо мландем !
 чодыра покшелне волгалт шинчыше кӱртньӧ корно дене кечын
  поезд коштеш - Марий кундемын центрышкыже кечын у вий
  пура ...  теве шып йылгыж кийыше рельс кӱртньӧ шыман
  мурен сургалте .  ала-кушто , мӱндырнӧ , паровоз шӱшкалтыш
  , кумда чодыра тудлан ваш йӱкым пуыш .  тиде озаҥ гыч
  Йошкар-Олашке поезд чымалтеш .
 игече чеверлан лийын , вагон окна-влак почедыме улыт
  .  тушечын пассажир-влак йогын вӱдла шеҥгек чымалт
  кодшо сылне пӱнчерым , корно воктен пеледыш дене шыри-вури
  койшо ужар мландым куанен ончат .  окнашке лупшышо
  кишан-саскан чодыра южым уло оҥышт тич кӧргышкышт шупшылыт
  .  окна еда кок-кум вуй керылтын : теве самырык пӧръеҥ
  , чал пондашан кугыза , ала-молан чарныде воштылшо ӱдыр
  , марий вате , кизажым лупшен кайыше изи йоча ...
  чылаштын чурийыштышт куанымаш , йывыртымаш шыргыжеш
  .  ояр кеҥеж кечылан , сылне пӱртӱслан калык куана
  , шукерте огыл почылтшо кӱртньӧ корнылан шӱм-кылже
  йывырта .
 чуза-ян , лудшо йолташ-влак , уна , ик окна гыч пеш
  палыме ӱдырамаш чурий койылалтыш ...  тевыс тудын кӱляш
  гай ош ӱпшӧ дене мардеж юж пеш модеш .  ола пале мо
  ?  тиде Марина Йошкар-Олаш кудалешыс .  тудо кызыт
  тунем пытарен дыр , тудо Марий кундемыш паша ышташ
  толеш дыр ?
 кокымшо вагонышто калык шукак огыл , южо купештыже шкет-коктын
  веле улыт , Марина шинчыме купеште кумытын улыт : илалшырак
  руш вате изи эргыж дене да Марина .  Марина , окна
  ваштареш шогалын , тӱжвак ончен кая .  ӱмбалныже куштылго
  кеҥеж вургем : шем юбка ,  ош кофта да ваче ӱмбакыже
  ужар тӱсан жакетшым шокшышко чийыде сакен , йолыштыжо ош
  чулка дене куштылго спортсменка .  шуко мартен Марина
  тыге ончен шогыш , вара йолжо шуммо гай чучат , олымбак
  шинчын , изиш товаҥше ӱпшым тӧрлатыш .
 - ты это , доченька , откуда едешь-то ?  издалека ?
   - йодо руш вате .
 - нет , из Казани ,  - пелештыш Марина .
 - знать , там служишь где , але так ?
 - нет , училась .  теперь вот домой еду .
 - хорошо ...  кончила , знать , учиться , багажишко-то
  с собой забрала ?
 - да , пока кончила , а там видно будет ...
 - хорошее дело - это ученье .  ишшо в старину говорили
  , что ученье , мол - свет .  оно верно , свет есть
  .  куда вот мы , старые люди : темные , неграмотные
  , ничего-то не знаем .
 - ну , тетушка , учиться ведь никогда не поздно .  а
  грамоту надо знать и пожилым .
 - где уж нам ...  вот разве дочурка моя выучится .
  она в прошлом году тоже поступила в это ... как его
  ... питехник ... что ли называют ...
 - педагогический техникум , наверное ...
 - да , да , вот в это самое ...  слыхать , тоже хорошо
  учится .  да вот так сынок тоже в школу бегает .  нынче
  уж так пошло - все учатся .  а ты , видать , из интеллигентов
  будешь ?
 - ой , что вы , нет ...  я из глухой деревни , марийка .
 - марейка-а ?  вот уж не сказала бы , так чисто говоришь
  по-русски , да и выглядишь по другому ...  так , значит
  , марейка да ,  - манын , руш кува вуйжым кок велыш
  рӱзалтыш .
 тиде годым паровоз шӱшкалтыш , поезд эркынрак каяш тӱҥале
  .  вара шогале .
 - никак уж приехали !  Петя , Петенька , собирайся скорее
  !  эх , ты , успел уж заснуть ,  - манешат , руш кува
  мален колтышо эргыжым , кынелтен , вагон гыч вӱден
  луктеш .
 вагонышто лӱшкымаш тарваныш : лекшыже - лектеш , пурышыжо
  - пура .
 Маринан шинчыме купешке изирак баулым сакен , шем портфельым
  коҥла йымак ишен , рвезе ӱдырамаш толын пурыш .  изишак
  лият , поезд адак кывыжге тарвашыш .  поезд виян каяш
  тӱҥалмеке , окнашке ончен шогышо Марина верышкыже шинче
  .  кызыт гына пурышо ӱдырамаш дене ваш ончальычат ,
  коктынат пеш ӧрын колтышт .  ик жап , тыге ӧрын , ваш
  ончыштат , верышт гыч иканаштак тарванен кычкыральыч :
 - Овдаки !  Ови , тиде тый улат вет ?
 - еҥгай , Марина !  тый тыгай лийынат ?
 Марина моткоч куанен колтышат , самырык ӱдырамашым уло
  кумылжо дене миен ӧндале , шупшале .  кенеташте тылеч
  коч нимом пелештен ыш керт .  ушышкыжо тошто илышыже
  толын пурыш .  тоштын чыла орлыкшо шарналте , тидын
  дене пырля эре полшышо , кумылжым нӧлтышӧ чолга комсомолкын
  сӱретше толын лекте .  когыньыштынат тыгай шарнымаш
  жапышт эртышат , ваш-ваш йодышт кутыраш тӱҥальыч .
 - еҥгай ( эй , ынде тыге манашыже ок йӧрӧ ) , Марина
  , тый Озаҥыште тунемат вет ?  изишак тидын нерген колаш
  тӧченам ыле ...
 - тунемам шол ...  ынде кызытеш чарнышым : ужат , мӧҥгӧ
  каем , пашашке .  а тый кузе илет ?  кушто пашам ыштет ?
 - педтехникумым пытарымем деч вара эре туныктенак илышым
  .  ӱмажсек гына Рабпрос пашашке нальыч , кызыт тудын
  дене коштам ...  а тый вара кузе илышыч ?  Ведат дене
  кузе ?  Сергей толын , маныт ?
 - эй , Ови , ойлаш тӱҥалаш гын , шуко ойлаш кӱлеш .
   тый мӱндыркӧ кает ?
 - шоленгерыш шумеш .
 - ну , йӧра , туге гын , колышт ...
 кок ӱдырамаш , изи ӱстел кок могырыш ваш шинчын , мутланаш
  тӱҥальыч .
 2
 Овдаки волышат , купеште Марина шкет кодо .  поезд тарванымекат
  , умбак каен эртымешке , окна гыч ончен , Овдакилан
  кидшым рӱзыш .  вара багажше воктен кынертен шинчат
  , шуко мартен шып шонен кайыш .  ынде тоштым , эртышым
  ок шоно .  Марина шукыжым ончык илышаш нерген , утларакшым
  паша нерген шона .  могай пашам пуат , кузерак тудо
  ышташ тӱҥалеш ?   " обкомжо ынде шке кантонышкыжак
  колта дыр .  а канткомыштыжо могай пашам пуат гын ?
   Сергей ынде Тумерешак чот пижын , паша тудлан тушто
  шуко уло ...   " теве ялеш ТОЗ-ым организоватлена манеш
  .  тудо вет паша , неле "  ...  вагон рӱчкалымылан
  Маринан омыжо шуын колтыш .  книга ора ӱмбак вуйжым
  лап пыштышат , нераш тӱҥале .   " да , ынде ялыште
  ... паша шуко лектеш ... шуко , ой шуко ! "  ...
 ... паровоз нелын шӱлештеш , вагон-влак рельс ушнымашеш
  пералт чытырат .   " шуко , паша шуко , шуко , паша
  шуко "  ,  - шӱлештеш паровоз .   " уло-уло , уло-уло
  "  ,  - пелештат вагон-влак  " да , уло ... "  - манешат
  , Марина мален колта .  а поезд , лӱшкен , ончык чымалтеш
  .   " ончык шуко , паша шуко , уло-уло ; шуко паша
  , шуко , уло-уло "  ,  - мутланат провоз ден вагон-влак .
 3
 нэп жапыште Савли Ведат ойлаш лийдымаш гай толашыш ,
  ласкан илыме пагытше вуйгакат ыш лий .  акрет годсо
  тошто клатшым кевытыш савырыш , урем велыш лӱмын омсам
  ыштыктыш .  чӱчкыдынак Озаҥыш сатулан кудалыштеш ,
  мӧҥгыштыжӧ торгая , адак сату дене пазарыш лектеш :
  Торъялет , Шернурет , Параньгат - ик пазарымат ыш кодо
  , манаш лиеш .  Ведатын торгайыме пашаштыже пелшинчан
  Мухамат пурла кидше олмеш кошто .  ялла воктен муным
  , межым , шӱкшым поген кошташ , але тыгыде ӱдырамаш
  сату дене марий вате-влакым ондалкалаш Мухамат деч
  тале нигӧат уке .  вараракшым Ведатлан полшышо весат
  лекте : Ведаси шӱжаржым шке пошкудышкыжак марлан пуышат
  , веҥыже лачак чон семынже вереште .
 Ондроп Никонор шкеже поян еҥ огыл гынат , сар жапыште
  шуко йӱштӧ-шокшым ужын коштшо чоя айдеме ...  каҥга
  , шадыра шӱргыжым куптыртылын , саҥга йымач ончал шындыш
  гын , кеч , иле шувыным кучыктен , корныш луктын колто
  - уто-сите ок лий .  Ведатлан веҥыже пеш келшен .
   " Никонор веҥе ,  - манеш улмаш Ведат южгунам ,  -
  амже-тумжо вуйжо дене : торгайыме пашаште чылт вияш
  чонан лияш ок лий вет .   " вияш корнышто пий ... верештеш
  , кадыр корнышто ӱй теркымат муат "  манеш ыле ожно
  Савли кугызат .  тыгак , очыни .  тӱняште шояк деч
  посна илаш ок лий .   " шояк вуйым утара "  маныт гын
  , шояк еҥымат пойдара "  .
 веҥыже , тыгай мутым колын , шадыра шӱргыжым утыр соптыртен
  воштылешат , пелешта :  " тидым итат силе , Ведат изай
  , кадыр корныж дене ме коштын моштена , а вияшыже -
  мемнан огыл .  мый теве тошто армиййыште ротный каптернармуслан
  шогымем годым ... "  ,  - манешат , Никонор умбакыжым
  кажне оксам , погым шке велышке удырмыжым ойлен моктанаш
  тӱҥалеш ...
 тыге кумытын ик ой дене ыштыме  " пашашт "  Ведат ден
  компаньоныштым пеш чот пойдарыш .  нуно утыр сутештыт
  , утыр селт лийыт : теҥге олмеш кок теҥге парышым налмышт
  шуэш , шӱдӧ олмеш - кок шӱдым .  патент акым кӱзыктат
  гын , нуно адакат парышым кодаш йӧным муыт .  окса
  ора , орва тыртышла чарныде пӧрдын , утыр овара .
  пӧрдын шогышо тыртыш гыч шыже ненче лавыра гай шӧртньӧ
  комыляка каталт лектеш .  каталтеш да пӧрт йымак шылтен
  шындыме сондыкыш тыгыде шӧртньӧ тыртыш дене , ош ший
  теҥгеаш дене  " шийвундо перкеш "  савырнен возеш .
 Ведат чот чоя .  тудо уло кӧргӧ вийжым шӧртньылан пуэн
  .  вуйыштыжо моло шонымаш , шӱмыштыжӧ моло шижмаш кодынат
  огыл .  йӱд-кече эре икте - кузе умбакыже адак ешартышым
  ышташ , кузе утларак парышым налаш .  ожнырак Ведат
  ӱдырамаш воктен шӱраҥыштше еҥ улмаш гын , кызыт тудымат
  кудалтен .  еҥ уке годым кевытыш пурен коштшо самырык
  ӱдырамашын йылгыжше шинчажат , важмалдык шижтарыме
  мутшат кызыт Ведатым кугун ок тарвате .  йӱшӧ вуйжо
  дене гына тошто йорга койышыжо лектеш , да тудыжат
  шукыжым Озаҥ корнышто .
 южгунам Савли кува эргыжлан ойлен тӧчен :  " эргым ,
  ынде ийготетат шагалак огыл , шочшо-кушшымат юмо ыш
  пу , ала эше ик гана ешаҥ ончет гын , шоҥгылыкешет
  урлык-тукымет кодеш ыле "  .
 тыгай мутлан эргыже сырен веле кудалта .   " чарне ,
  кызыт тудо ойго мо ?  уна , паша пеш шуко уло .  а
  ешлан мыйын пиал уке , мом ыштет .  илыш пиалым ынде
  вес семын кычалман .  пашана тыгак тӧр кая гын , урлык-тукымат
  ок кӱл , илена "  .  тылеч коч мут уке , Ведатын шонымаш
  пеҥгыде , шке аважат тудлан ойым ыштен ок керт .
 кум ий Ведат тыге толашыш .  варажым поян ден торговой-влакым
  чотрак шыгыремдаш тӱҥальычат , тудо илышыжым кенета
  вес семын пунчале , 1926 ийыште перыме гай торгайымыжым
  чарныш .  чарныш да сурт оралтылан чот пиже .  ачаж
  годсо тошто каптыра оралтыжым пытарен , куд лукан мотор
  пӧртым ыштыш , магазин клат гай клатым чоҥыш , у семын
  ыштыме чапле рушла капка дене оралтыжым сӧрастарыш
  .  вольык вуйым иземдыш : ик имньым да ик ушкалым веле
  кодыш .  Ведат чоя еҥ : вара семын шкежат чылт ӱҥышеме
  , пошкудо-влаклан путырак шыма лие , эре полышкалышын
  коеш .  ял пашаеҥ-влакым ӱэд коштеш , государствын
  йодмыжым жапыштыже тӱрысын шуктен шога , налогым моло
  деч ончыч тӱла , икманаш , ынде Ведат Купъялыште эн
   " активный , культурный "  кресаньык лие .
 Ведат пеш чоя еҥ : нимогай лавыра пашашкат ок пиж .
   Маринан нергеште тудо Озаҥыш нимогай кагазымат возен
  огыл , тудо малограмотный , возенжат ок мошто , да
  кунам тудо воза ,  " вет ӱдырамашлан кызыт корным пуаш
  кӱлеш , туныкташ ... "
 Каври Сергейым пушташ тӧчымӧ нергеште тудын деч шуко-шагал
  терген улыт гынат , Ведат адакат яндарыш лекте .
  " мый нимомат ом шинче ,  - манын Ведат ,  - тудо шыже
  йӱдымжӧ лачак Озаҥыште лийынам , теве сату налме шотыштат
  лачак тудо числам ончыктымо , калыкат мыйым олаште
  ужын ... "   ты нергеште Ведат лач ик минутым гына
  пеш раш шарна ...  судышто , Васлий Ондри ден Овром
  Метрий нерген приговорым колыштмеке , кок милиционер
  коклаште вуйым сакен ошкылшо Ондри посанаже , ӱмырешыже
  первый гана , Ведатлан сырен , саҥга йымач ончалят
  ,  " чеверын , посана , сай иле ! "  манын , йыгыжгын
  воштыльо .  тунам ик жаплан гына Ведатын кӧргыжӧ ырен-йӱкшен
  кайыш , но садак шкенжым кучен сеҥыш .  посанажым пеш
  чаманышын койын ,  " чеверын , Ондруш , иктаж-гана
  ужына дыр "  малдыш .
 1929 ийыште яллаште кугу вашталтыш тарваныш , марий-влак
  колхозыш пураш тӱҥальыч , Ведат колхозлан тореш ок
  шого , эн ончыч шке возалтеш , ӱмбачын моло-влакымат
  колхозыш пураш темла .  туге гынат тиде гана шонымашыже
  кӱын ыш шу .  ынде кок ий лиеш , Кори Марина райкомышто
  пашам ышта .  тудо Ведатын кӧ тугай улмыжым пеш сай
  шинча . нимогай рывыж койыш денат , шыма мут денат тудым
  одыктылаш ок лий .
 4
 икана , теле кастене , Купъял орол пӧртеш , йорло ден
  колхоз актив погынымаш эртаралте .  погынымашке ялсовет
  вӱйлатыше ден район гыч командироваен колтымо Кугергина
  Маринат толын , Купъял марий-влаклан Марина - шке еҥ
  , ожно Ведат дене илымыж годым шукыштак тудым чаманен
  , пагален илен улыт .  садлан таче йорло марий-влак
  Маринан мутшым пеш йӧратен колыштыт .  южышт , тыге
  ӱдырамашын вашталтмыжлан ӧрын , вуйыштым рӱзалтат да
  ала-мом йыштрак пелештат .
 - родо-влак ,  - манеш ӱстел воктен кынел шогалын ойлышо
  Марина ,  - ме , тошто гаяк посна-посна тыгыде озанлык
  дене илен , илышым огына уж .  йорло ден середняклан
  ончыкыжо ынде ик корно веле - тиде колхоз .  тидын
  нерген Ленин онна пеш раш ойлен коден ...
 - тидыжым мыланна молан ойлет , шешке ?  ме ынде чылт
  умылыдымак она ул вет ,  - манеш ӱстел лукышто тамакым
  тӱргыктен шинчыше Епи кугыза .
 - тидыже пале , ме шукыжым колхозыш возалтын улына .
   пашажым кузерак ышташ тӱҥалман , тудын нерген шоналтыде
  огеш лий .  вашке шошо ага шуэш , урлыкашат ок сите ...
 - имньынат шагал , коло кум озанлыклан вуйгак латкок
  имне ...
 теве ӱдымӧ машинам налаш гын , сай лиеш ыле ...
 - кызыт туткарже тыште шол , а колхозлан ме тореш она
  ул ...  - тыгай мут шокта калык кокла гыч .
 - чыным ойледа ,  - манеш Марина ,  - кызыт паша нерген
  чот шоныде ок лий , колхоз паша - у паша .  мый шинчем
  : те шукыжак пеш йорло улыда .  а вет ялыштыда поян-влакат
  улыт ; нунын машинаштат уло , урлыкаш шурныштат утыждене .
 - нуныштын уло .  кызыт ынде эре сотарен коштыт .  теве
  теҥгече Никонор воштылеш :  " э , чара коля-влак ,
  от шинче - колхозыш пурат .  айда , шеҥын коштыда .
   айдеме семын кычкен лекташ шотан имньыдат укес , а
  ӱдашыже сер гыч ошмам кӱзыктеда гын веле ? "   тыге
  мыскыла , сотана ,  - манеш кӱвар ӱмбак сукен шичше
  марий .
 - тыге ...  а те вара , родо-влак , шоналтен улыда ,
   - мутшым умбакыже шуя Марина ,  - кузе тыге нунын
  чыла уло , а тендан гын нимат уке ?  кузе нуно поен
  улыт ?
 - кузеже-можо , поро паша денак от пойо , очыни ,  -
  манеш Епи кугыза ,  - кӧ , торгаен , калыкым ондален
  илен , кӧжӧ еҥ пӱжвӱд дене пудий гай лӧчен .
 - мом ыштет-я , кулак-влакын чылажат уло да , нуно сай
  кумыл дене мыланна нимомат огыт пу ,  - пелештыш ала-кӧ
  омса тӱр гыч .
 - тендалан эре  " сай кумыл "  кӱлеш !  - калык кокла
  гыч тӧрштен лекте ик рвезе марий .   - могай тушто
  сай кумыл , кулак-влак деч чыла поген налаш кӱлеш ,
  раскулачитлаш !
 погынышо калык кенета тарванен колтыш .  мутланаш ,
  ӱчашаш тӱҥальыч .
 - тый , Егор шольо , эре вик руаш йӧратет ...
 - тугежак йӧн огыл дыр ...
 - поген налашыже лиеш мо вара ?
 - тыгай права уло мо , шешке ?
 - уло шол , йолташ-влак , уло .  тиде погынымаш дене
  пунчалым луктын кертыда .  могай ойда лиеш ?
 - раскулачитлаш !  чыла погыштым колхозлан налаш !
  - манын кычкырат иктышт .
 - ала тыгеже сай ок лий ? . .  кузе маныда , пошкудо-влак
  ?  ала кызытеш чытена ыле ?  - манаш тӧчат весышт .
 - могай тушто чыташ да монь !  сита , тымартен шӱйыштына
  шинчен улыт .  раскулачитлаш да - паша уке ...  вуйлатыше
  , голосованийыш шынде !  - кычкырале саде рвезе марий .
 калыкыште тӱрлыжат уло : южышт вигак кидыштым нӧлтал
  колтат , южышт , шеҥгек-ончык ончыштын , койын-койдымын
  нӧлталыт .  мо-гынат , коло кандаш еҥ гыч ваштареш
  оян иктат ыш лек .
 раскулачитлышаш еҥ-влак спискым пеҥгыдемдыме годым ик
  йӧнысыр лийын кайыш .
 - теве Федот Савельев ,  - манеш ялсовет вуйлатыше шем
  ӧрышан чолга марий ,  - тудо тошто поян .  нэп жапыште
  пеш виян торгайыш ...  ну , тидыжым те шкат сай шинчеда
  .  могай пунчал лиеш ?
 орол пӧртыштӧ ик жаплан шып лие : тымартен лӱддеаптыраныде
  ойлышо-влак кызыт ваш-ваш чуйге ончалыт , вачыштым
  туртыктат да кенеташте ик мутымат огыт пелеште .
 - мо тугай шыпланышда , йылмыда йомо мо ?  - манеш ялсовет
  вуйлатыше .
 - дык вет ...  Ведатшым ала-кузе ыштыман , колхозланат
  тудо чылтшак тореш огыл да ...  ынде шке шинчеда ,
   - малдыш ик марий , чоянрак Маринам ончале .
 молат , нимом ойлаш ӧршын койын , шып шинчат .  кенета
  Маринан шӱргыжӧ тарай гай чевергыш .
 - кузе туге , вара Ведат кулак огыл мо ?  молан тудым
  ойырен кодынеда ?  мый шке тудым раскулачитлаш каем
  !  - кычкырале Марина .
 - могай кулак огыл , эн шӱмдымӧ ожно тудо ыле ...  кызыт
  гына пеш ӱҥышын кояш тӱҥалын ,  - шокта калык лоҥга
  гыч ӱдырамаш йӱк .
 - чын , нечево тушто ӧрын шинчаш , эн первый Ведатым
  раскулачитлаш кӱлеш ,  - манеш Егор лӱман рвезе .
 5
 эрлашыжым эрдене , чыли-мули годымак , Савли Ведатын
  чапле капка ончыкыжо кок терешке миен шогале .  эн
  первыяк тер гыч Марина тӧрштен волыш , почешыже ялсовет
  вуйлатыше , Егор да адак кок марий , тер гыч волен
  , капка ончыко чумыргышт .  капка але почмо огыл ,
  пӧртыштат йӱк-йӱан ок шокто , кудывечыште гына кугу
  йӱкан пий чарныде оптен тӧрштылеш .  капка тӱкалымым
  колын , омо велан Савли кува почаш куржын лекте .
  капкам почын колтен , погынен мийыше еҥ-влакым ужат
  , тумна гай шинчажым карен , магырен-магырен , пӧртыш
  куржо .
 - Захаров йолташ ,  - манеш Марина ялсовет вуйлатышылан
  ,  - ме коктын пӧртыш пурена , а те имньыдам кудывечыш
  пуртен ямдылыза ...  чыла погылан точный описьым ышташ
  , шурно тӱрлым вискален налаш ...  имньым , ушкалым
  кызытак вӱден лукса .
 Маринан пӧрт омсам почын пурымыж годым коҥга тӱр кыдежыште
  йыштак мутланыме , адак пеш писын куржталме йӱк шоктыш
  .   " ага , мом-гынат шылтылыт "  ,  - шоналтыш Марина
  .  изиш лият , Ведат кыдеж омса гыч лекте .  тудо але
  мален кынелын веле : чара йолын , ӱштыле , ӱпшӧ , пондашыже
  товаҥше , шкеже лӱдын , изишак чытыра .
 - те , родо-влак , могай паша дене ... тыге эрак тарванышда
  ?  а-а , Марина Григорьевна ,  ... унала толын ,  -
  лӱдмыжым шылташ тӧчен пелештыш Ведат .
 - паша тугай ,  - манеш Марина ,  - теҥгече пошкудет-влак
  тыйым раскулачитлаш пунчалыныт ...
 - мыйым , раскула-ачитлаш ?  а-а , шижам ...  сай увер
  дене толынат тошто мариет дек ... пеш сай !
 - ойлен шогаш мемнан жап уке , чечасак клат-амбаретым
  чыла почеде ...  да оксатым луктын пу .  ну , вашке
  !
 - мыйын нимогай окса уке ...  клатымат тыланда ом поч
  ...  почедыза , агыза !  - кычкыралят , Ведат , шем
  шинчаж дене Маринам нелшаш гай ончалын , пӱкеныш лоп
  волен шинче .
 - а тый ынет поч , ужат ?  туге гын , ме шкат почын
  моштена ,  - манешат , ялсовет вуйлатыше омсам почын
  кычкыралеш :  - эй , Егор , амбар омса замокым пудыртен
  пурыза !
 тидым колын , Ведат вес кыдежыш куржо .  тушечын сравоч
  орам луктын , Маринамытын йол йымакышт шолыш .  вара
  , коҥга ӱмбач портышкемым руалтен , содор чийышат ,
  ялсовет вуйлатыше дене пырля кудывечыш лекте .  Марина
  шкетын пӧртеш кодо да йыр ончышташ тӱҥале .  вес кыдежыш
  ончале - тушто Савли кува коҥга ончылно шинчыше руашвочко
  леведышым тӧрлатен шогылтеш .  савырналтышат , Маринам
  ужо .
 - ия налшаш , албаста ӱдырамаш !  мом еҥ пӧртыштӧ тыге
  эскерен коштат ?  мо тыйын пашат уло , кӧ ӱжын конден
  ?  ынде йӧршын мемнам пытарынет , койыш ...  тидым
  шинчем ыле гын , ожнак нармыжым пукшем ыле ,  - шӱвыл
  шыжен туманлаш тӱҥале пеш шыдешкыше Савли кува .
 - чарне , виля !  ик шешкычым пуштынатыс , шерет темын
  огыл мо ?  кушто ...  куш шылтышыч Ведатын шӧртньыжым
  ?  давай , кондо !
 - могай шӧртньӧ , кунам мыланем пышташ пуэнат ?  теве
  косорым налам да шӧртньым ончыктем ! . .  албаста ,
  керемет , тудлан шӧртньӧ кӱлеш , ужат !
  тыге туманлен-туманлен , Савли кува коҥга шеҥгек куржо
  , коҥга йыр савырнен , тӱжвак лектын куржнеже ылят
  , ыш керт - омса лондемеш Марина тудым авырыш .
 - кушко тыге шылнет ?  нигушко тыланет каяш огеш лий !
 - кузе ок лий ?  шке суртыштем кузе ок лий ? . .  колто
  , колто , манам !
 тиде годым Марина лачак шӱкшӧ куван оҥышкыжо ончале
  : оҥжо рвезе ӱдырамашын гай оварен шога .  ниялтыш
  - пешкыдын чучо .
 - мом тыге помышкет шӱшкынат ?  давай , лук !
 - мо уло , мо уло ... нимат уке .  вожылдымо , албаста
  , еҥым туге ниялткала ,  - манын , кува адак коҥга
  тӱр кыдежышке куржо .
 Марина поктен шуат , пурла кидшым Савли куван помышкыжо
  чыкыш .  кува , чылт орышо гай лийын , Маринам удыркалаш
  , пураш тӱҥале .
 - ом пу , ом пу ! . .  о-ой , караул , ой !  - васара
  шучко куза .
 Марина тудын помышыж гыч окса чондайым шупшын луктеш
  .  айдеме тӱс гыч вочшо шала ӱпан Савли кува пӧрт мучко
  варгыж куржталеш .  Марина ала-мом шоналтышат , коҥга
  ончылно шинчыше руашвочко леведышым почын ончале ...
   тунамак ӧрдыжшӧ гыч ала-могай писе ӱзгар дене шуралтымым
  шиже .  савырналтыш ...  Савли кува , косор кӱзым кучен
  , адакат шуралташ ямде шога .
 - ах , пеле колышо , тый тыге !  - кычкыралешат , Марина
  пальто кӱсенже гыч браунингым шупшын луктеш .
 - пуште-эш !  пуштеш !  колышым , ынде колышым !  -
  магыра Савли кува .
 - уке , але коленак отыл ...
 - мом магыра тиде азыренже ?  - йодеш , йӱкым колын
  , куржын пурышо ялсовет вуйлатыше .
 - шӧртньым шылтен пытарен , ынеж пу .  ӧрдыжем гыч косор
  кӱзӧ дене шуралтыш , кидем чылт удыркален , пурын пытарыш
  .  теве , Иван Захарыч , тыште окса , сайын шотлыза
  ,  - манешат , Марина ялсовет вуйлатышылан окса чондайым
  пуа .
 - руашвочкыштыжо мом омчет ?
 - мыйын шотыштем , тыштат окса лияш кӱлеш .  а-а , теве
  ,  - менешат , Марина руашаҥ пытыше изи шокшмешакым
  руашвочко гыч шупшын луктеш .
 шокш-мешак тич эре теҥгеаш ший окса оптымо улмаш .

 149 пиалан еш
 ( эпилог )
 села покшелнысе площадь лукыш аҥысыр урем лектеш .
  урем кок могырышто шинчыше пӧрт-влак ужар сад йыр омашалтын
  улыт .  теве моло пӧрт радам деч сад лоҥгашке пуртен
  шындыме куд лукан у пӧрт волгалтын шинча .  урем тӱрысӧ
  лапка палисад воктене кудыр укшан акаций-влак кушкыт
  .  пӧрт деке пураш изи калитка уло .  тушечын кок могырым
  акацийымак шындыман йолгорно пӧртӧнчыл дек вик наҥгая .
 пӧрт ваштареш , окна йымалне , изирак чара вер уло .
   тушто ужар сӧрем дене йыргешкын ӱшталтылме вич лукан
  шӱдыр семын ыштыме пеледышан клумба-влак .  нунын кокласе
  корнышко ошалге ошмам шавыме .
 клумбылашке шындыме пеледыш-влак але пеледашак тӱҥалын
  огытыл , но лӧза лышташан ылыт .  акацийын ужар укшлаштыже
  гына нарынче тыгыде пеледыш-влак коедат .  а пӧрт шеҥгелне
  шогышо одар ломбо лум ора гай пелед шогалын .
 эр .  кӱзаш тӱҥалше кече але сад кокла гыч окнашкат
  ончалын огыл , а комдык почмо окнала гыч шаҥгысек йӱк-йӱан
  шокта .  теве ик окна гыч аза магырыме йӱк шоктышат
  , тунамак шыпланыш .  вес окна гыч примус чожгымо чарныде
  шокта , коклан изи канде шикш дене пырля тутло когар
  пуш тымык эр южыш эркын шарла .  кухньышто , примус
  воктене , кандалге пеледышан куштылго платьым чийыше
  , ош ончылшовычым сакыше самырык ӱдырамаш шогылтеш .
 таче каныме кече , Марина пашаш каяш ок ямдылалт .
  садлан сомылым тӧрла , эр кочкышымат сайракын ямдылынеже
  .  кузе от ямдыле : таче вет колхоз гыч Сергей толеш
  !  тудо ӱмажсек  " Тумер "  колхозышто вуйлатышылан
  шога , ешыж деке арнялан ик гана веле толын кая .
 - ави-ий , Эрик малыш мо ?  кокла гыч ик ведра вӱдым
  миен налат гын , йӧра ыле .  мый примусем деч ойырленак
  ом керт .  авий , колат ! ?
 - колам ,  - шоктыш вес кыдеж гыч шоҥго йӱк .  вара
  кыдеж омса эркын почылтат , шымакшдыме , ош вургеман
  кува кывыжге лекте .
 - мален колтыш ! . .  ала-мо пеш кӱлеш гай эрак помыжалт
  возынат , э-э юарла , э-э юарла !  пыкше малыш ...
   йӧра , миен налам , ведраже пӧртӧнчылнак вет ?  -
  манят , Корий кува лектын ошкыльо .
 урем вел калитка йӱк шоктыш .  Марина окнашке керылте
  .  акаций укшерла вошт ош картуз койылалтыш , у семын
  тӱрлен ыштыме ош тувырым да ош брюкым чийыше рвезе
  пӧръеҥ пӧрт век содор куржо .  писын куржын лекше Марина
  тудым тошкалтышеш вашлие .  Сергей ватыжын пушкыдо
  могыржым шӱм пеленже чот ӧндале .
 - ну , Манюшем , вара кузе иледа ?  Эрикын тазалыкше
  могай ?  авай огеш кой , кушто ?
 - сай илена , пеш сай .  Эрикемат таза , кызыт мала
  .  авий вӱдлан кайыш ...  йӧра кеч эрак тольыч , шаҥгысек
  вучем .  вара  " Тумерыште "  пашада кузе кая ?
 - йӧра , шогылтына .  теҥгече шӱльым ӱден пытарышна
  .  шинчет , Маню , тений шоҥго-влак пашалан пеш чот
  пижыныт .  Сапан кугыза ден ачат ӱдымаште эн ончыч
  каят .  молодец улыт !
 - мом тыште кутырен шогена , айда пӧртышкӧ !  эй , адак
  мондышымат : мыйын котлетемат когарген пытыш дыр ,
   - манят , Марина пураш тарваныш .  Сергей ватыжым
  пурла кидше дене кыдачынже ӧндалят , коктын , ораде
  йоча гай модын-воштыл , пӧртыш пурен кайышт .
 вӱд ведра дене коптырге толын пурышо Корий кува кухньо
  ӱстел воктене ватыж дене мутланен шинчыше Сергейым
  ужат ,  " эй , веҥым толын , ужат ? "  ыштале .
 - тольым , авай ,  - манын Сергей кидшым кучыш .
 - вара мыйын яҥгарем тушто кузе почаҥеш ?
 - могай але тудо яҥгар , пашаште рвезылан вуйым ок пу
  !   " айда пырля селаш миен толына "  маньымат , ыш
  кай :  " кызыт ярсаш ок лий , таче теве кычкыме ӱзгарым
  ачалаш кӱлеш "  ,  - мане .
 ӱдырамаш-влак эр кочкышым ямдылкалаш тӱҥальыч .  Сергей
  вес пӧлемыш кайыш .  пӧртын вес пелыже кокыте кыдежлыме
  ; ик кыдежше кугырак , весыже изи да пеш волгыдо ,
  тушто изи Эрикын пыжашыже .  кеч-кунамат ты кыдежлаш
  пурымыж годым Сергейын шӱм-кылжылан пеш ласкан чучеш
  , уло кӧргыжӧ ала-могай каласен моштыдымо куанымаш
  дене темеш .  кыдеж кӧргӧ пеш яндар , ик пурак пырчат
  уке .  окналашке ош занавескым сакалыме .  пырдыжлаште
  сӱрет-влак .  кыдеж покшелне ош шовыч дене леведме
  йыргешке ӱстел , ӱстембалне йытыра янда атыште пеледыш
  .  лукышто овартен оптымо ош кӱпчыкан кровать .  окна
  ваштареш - возгален шинчыме изи ӱстел , тушто книга
  ора .  ӱстембалнак радиорепродуктор .  ӱстелла воктен
  ныл-вич пӱкен .
 Сергей йыштак , йол парня мучаш дене , изи кыдежыш пурыш
  тыште , окна вел могырышто , кугыеҥ малыме кровать
  , вес залыште - шуэ ош шовыч дене леведме йоча кровать
  , омса тӱр лукышто - ныл лукан изи ӱстел .
 Сергей пеш эркын малыме кровать деке мия , сакыме ош
  шовычым нӧлталеш .  пор гай ош кӱпчыкыштӧ , сӧрал изи
  одеял дене леведалтын , иктаж кум тылзаш ош-чевер чуриян
  аза ласкан мала .  шуко марте Сергей изи эргыжым йӧратен
  ончен шогыш , вара чытен ыш керт , саҥгажым шыман шупшале
  .  йоча шиже , тарваныш , изи умшажым каралтен , йогым
  колтышат , кандывуй пеледыш гай яндар шинчажым почо .
 - помыжалтыч , эргым , помыжалтыч , изием ?  помыжалтде
  ок лий , вет ачат толын .  ну-ну , здравствуй !  эрик
  , кондо , кидетым пу .  теве тыге ...  эх , тый !
   - Сергей йоча кровать воктен сукен шинчынат , эргыж
  дене мутлана .
 изиш лиймеке , кухньышто ӱстембаке погкален шогышо Марина
  кенета вес пӧлем гыч Сергейын кычкыралмыжым кольо :
 - Манюш , Маню-у-уш !  аваже-е , тол !
 - мо тугай , мо лие ?  Сергуш , мом тынаре кычкырет
  , рвезым помыжалтет вет ?  - манын , Марина содор куржын
  тольо .
 - ончо , Манюш , ончо , кузе воштылеш ?
 - ай , ойлет , воштылаш але тудо изи .
 - ончо теве ,  - манят , Сергей Маринам кидше гыч йоча
  кровать деке шупшыльо .  чынжымак , ласка чонан таза
  йоча ӱмырыштыжӧ эн первый гана воштылеш улмаш .  тыгай
  илаш тӱҥалше изи айдемын первый воштылмыжо ача-ава
  шӱм-чоным путырак йывыртыкта вет !  Сергеят мучашдымын
  чот кумылалте : азам кидыш налын шогалше ватыжым ,
  латшым ияш годсыж гай шӱм чытырен , чот ӧндале , изи
  эргыжын вуйжым шыман ниялтыш .  ватыжынат куанен ончалше
  шара шинчаштыже кугу йӧратымаш койо .  тиде годым пушеҥге
  укш кокла гыч окнашке вочшо кечыйол изи пӧлем кӧргым
  волгалтарыш .  Марина ден Сергей ик минут коклаште
  уло эртыше илышыштым шарналтышт .
 - Манюш , шӱмем !  - моткоч кумылалтын пелештыш Сергей
  .   - илышыже могае , илышыже !  тымарте ме коктын
  тӱрлымат ужын улына , ынде тудо чыла шем пыл гай эртен
  йомын ...  иктылан мый таче пешак куанем : илышнам
  шемер калык ден иктеш ушен моштышна .  тӱшка калык
  верчын тыршыме - тӱняште эн кугу , эн чапле паша !
   тудак веле посна айдемыланат кугу пиалым конда .
  тыгак ончыкат калык верчын , мотор Совет элна верчын
  , теве нинын ( Сергей изи эргыжым шупшале ) пиалан
  , волгыдо илышышт верчын чот пашам ышташ , кучедалаш
  тӱҥалына ! . .  э , илышыже-е , Манюш !
 кыдеж омса гыч шып ончен шогышо Корий кува гына ала-молан
  кугун шӱлалтышат , ончылшовычшо дене шоҥго шинчажым
  йыштак ӱштыльӧ .  а аваж кидыште юарлен почаҥше ласка
  кумылан аза , пӱйдымӧ умшажым пеле каралтен , уэш воштылал
  колтыш .  вате-марий иканаште эргыштым ончальыч , вара
  шкештат ваш ончалын воштылаш тӱҥальыч ...
 тыге май эрдене , шер теммеш мален помыжалтмек , окнашке
  пурышо кечыйол айдемын шӱм-кылжым куандарен тарвата
  .  мӱндыр чодыра шеҥгеч кызыт гына ончалше эр кече
  йӱла , модын-шыргыжеш да шкеж дене пырля уло тӱням
  помыжалта .  пушеҥге укшышто ужар лышташ лыж-лыж тарваныш
  , шудо вуйышто кечыше лупс шырча тӱрлӧ тӱс дене чолгыжалтыш
  , чевер пеледыш шке яндар шинчажым эр кече ваштареш
  почо .  пеледыш вуйышто чевер лыве , мӱкш , ошымшӱлыш
  ызгалташ тӱҥальыч , лишыл чашкерыште ала-могай кайык
  сайын шӱшкалтыш ...  чыла помыжалте , чыла тарваныш
  , чыла патыр илыш вий дене модеш !  а кече утыр йӱла
  , мучашдымын шыргыжеш , эркын кӱза да айдемын шӱмыштыжӧ
  паша куатым кынелта , кушта , кугу куанымашым тарвата
  , сылне мурым луктеш ! . .
 1929 - 36 ий .

 150 Шабдар Осыпын  " Ӱдырамаш корно "  романже
 марий сылнымутышто эпический сынан кугу прозаический
  произведенийлан - роман жанрлан - пеҥгыде негызым кумлымшо
  ийлаште М . Шкетан ден Н . Игнатьев , С . Чавайн ден
  Шабдар Осып , Я . Ялкайн ден А . Эрыкан ыштеныт .
  тунам чылаже лу наре роман савыкталтын .  нунын коклаште
  тӱрлӧ сынан , тӱрлӧ жанр дене возымо произведений-влакым
  ужына .  тӱҥ верым марий литературышто ончычак пӱсӧ
  общественно-политический проблемым шыҥдарыше социальный
  роман налын .  тыгайлан М . Шкетанын  " Эреҥер "  ,
  С . Чавайнын  " Элнет "  , А. Эрыканын  " Кучедалме
  тулеш "  романыштым да молымат шотлаш лиеш .  Н . Игнатьевын
   " Вурс мардежше "  - биографический сынан , а  " Савик
  "  сатирический романлан тӱҥалтышым ыштен .  Я . Ялкайнын
   " Оҥго "  романже утларак этнографический тӱсан .
   эрвел марий калыкын илыш-йӱлажым келгын сӱретлен ,
  писатель тыште калык творчествым кумдан кучылтын .
 марий романын вияҥ толмаштыже эше тыгай ойыртемым палемдаш
  кӱлеш : тудо кумлымшо ийлаштак эпопей семын кушмо корнышко
  солнен .  кажне писатель-романист ( М . Шкетан , С
  . Чавайн , О . Шабдар , Я . Ялкайн , молат ) шке произведенийжым
  дилогий , але трилогий семын возаш шонен улмаш , но
  ӱмыр лугыч лиймылан , творческий паша кӱрылтмылан кӧра
  шонымыштым шуктен кертын огытыл .  но нунын такыртен
  кодымо корнешышт шӱкшудо кушкын огыл , пайдале саска
  тӱзланен .
 Шабдар Осып 1927 ий марте , тӱҥ шотышто , поэзий дене
  заниматлен .  тудын первый прозаический произведенийже
  -   " Акыр саман "  повесть - 1928 ийыште  " У вий
  "  журналеш печатлалтын .  тыште Кугу Октябрь революций
  ден граждан сар жапыште марий ялын илышыже , ялыште
  тале класс кучедалмаш сӱретлалтын .  повестьын тӱҥ
  геройжо - илалшырак марий кресаньык Прокоп Васлий .
   тудо шкенжын шонымашыж дене тошто илыш ората гыч нигузеат
  лектын огеш керт , но чонжо дене илышыште чыным кычалеш
  .  автор революционный саманыште , тошто илышын вожге
  кӱрышталт шаланыме жапыште Прокоп Васлийын илыш корныжым
  , кӧргӧ шонымашыже вашталт толмым ончыктен .  илышын
  чынже - уын сеҥымаштыже , тошто илышын , тошто тӱнян
   " акырыш "  волымаштыже , каласен автор .  тунамак
  писатель у произведенийым ,  " Ӱдырамаш корно "  повестьым
  , возаш тӱҥалын да тудым варажым романышке савырен .
 30-шо ийлаште Шабдарын мурпогыжо поснак пеҥгыдемеш ,
  идей да тематика шотышто вашталтеш .  Совет элыште
  социализмым ыштымаш , ялыште коллективизаций , нужна
  кресаньык ден кулак коклаште тале класс кучедалмаш
  писательын возымаштыже тӱҥ тема лийыт .  1931 ийыште
  тудын  " Кориш "  ,  " Тӱшка вий дене "  повестьше-влак
  посна книга дене лектыт , а 1933 ийыште  " У вий "
   журналеш  " Телеграмма "  повестьше савыкталтын .
 " Ӱдырамаш корно "   - Шабдар Осыпын творчествыжым иктешлыше
  произведений .  тиде романым писатель лу ий наре возен
  да тушто шкенжын чумыр илыш опытшым , мастарлыкшым
  шыҥдарен .  садланак роман писательын лӱмжым чапландарен
  гына огыл , тугак чумыр марий литературын шӧртньӧ фондышкыжо
  пурен .
 " Ырамаш корно "  эн ончыч 1929 ийысе  " У вий "
  журналеш лектын .  но 30-шо ийлаште автор шке произведенийжым
  тӧрлатен , уэмден да 1937 ийыште Москвасе  " Сылнымут
  литература "  Государственный издательствеш савыктен
  луктын .
 романын тӱҥ проблемыже - марий ӱдырамашын социалистический
  обществым ыштымашке оргажан корныжо , Совет власть
  жапыште тудын кӧргӧ шонымашыже вашталтмаш , коммунизмым
  чоҥымаште кугу общественный вийышке савырнымаш .  писатель
  романыште марий калыкын 1914 - 1928 ийласе илышыжым
  да йӱлажым кумдан авалтен , тичмаш характер-влакым
  сӱретлен .
 романын действийже империалистический сар жапыште тумер
  ялыште семык пайремым сӱретлыме дене тӱҥалеш .  сарлан
  кӧра тыште илыш чот начаремын , но шемер калык ожнысо
  пайремым ок мондо .  тиде сӱретыште ме кресаньык коклаште
  класс шеледалтмым , марий шемерын уш-акылже помыжалташ
  тӱҥалмым ужына .  мер калык сар ваштареш шога , сар
  тудын шержым темен , но шемер еҥ але шыдыжым кӧргыштӧ
  куча , вик луктын ок ончыкто .  тудым кугыжан кыл-кучем
  курымла мучко пызырен илен , лӱдыктен пытарен .
 писатель граждан сар пагытысе марий ялын илышыжым ,
  нэп жапым устан сӱретлен , марий кресаньыкын социализм
  корнышко вончымыжым ончыктен .  автор тыгай ойым шыҥдарен
  : шемер кресаньык ончылно улшо корно - социализмыш
  ушнымо , социализмым чоҥымо корно - ялысе илышым уэмда
  , йӧршеш вашталта .
 Шабдар Осып шке произведенийжым ончыл марий ӱдырамаш-влаклан
  пӧлеклен :  " у корным кычалын , социализмышке пеҥгыдын
  ошкылшо марий калыкын ончыл ӱдырамаш-блакланже алал
  кумыл дене пӧлеклем "  (  " У вий "  , 1929 ,  :но 11
  ) .  роман мучко ме тудын тӱҥ геройжын - Марина Кугергинан
  - тӧрсыр илыш корныжым ужына .
 Марина - незер кресаньык Кори кугызан мотор , чатката
  ӱдыржӧ .  роман тӱҥалтыште тудлан латшым ий веле темын
  , тудо але илышын шерыжым-кочыжым ок пале .  шкеж гаяк
  нужна Йогор Каврийын Сергейжым йӧратен , Марина , тудын
  дене мужыр кӧгӧрченла келшен , пасу гоч эртыме семын
  шке илышыжым илен эртараш шона , вуй ӱмбалныже погынышо
  кӱдырчан йӱрым огеш уж .  но шӱмбелже - Сергей - вашке
  империалистический сарыш кая , а Маринам , таҥжын колымо
  нерген шояк увер толмеке , виеш семынак шкеж деч коло
  ийлан кугу , поян Ведатлан марлан пуат .  тыге Марина
  Ведатын ешыштыже , волгыдо илышым ужде , кул шотышто
  ятыр ий годым ила .
 Кугу Октябрь революций марий ӱдырамашлан кумда корным
  почын , но у илышым чоҥымашке Маринан корныжо вияш
  лийын огыл .  поян Ведат дене тудо , тайыл почеш мунчалтен
  волымо семын ,  " пӱрымашлан "  ӱшанен илен .  Шабдар
  Осып Марина Кугергинан помыжалтмаштыже пошкудо тунемше
  ӱдыр Овдакин кугу рольжым сӱретла .  Овдакин кондымо
  книга-влакым лудын , Маринан эркын шинчаже почылтеш
  , тудо у илышым умылаш тӱҥалеш , тошто йӱла почеш илымыжым
  кудалта .  Сергей дене иланыше изи эргыжын колымекыже
  , тудо опкын марийже деч ойырла да изажын , Овдакин
  полшымышт дене , чот ямдылалтмеке , Озаҥысе университет
  пелен рабфакыш тунемаш пура .
 писатель романысе образ-влакым сӱретлымаште такыр корно
  дене огеш кай .  поснак Маринан образше чыла могырымат
  тичмашын ончыктымо : тунеммаште , яра жапыште , мӧҥгысӧ
  пашаште - Кугергинан кӧргӧ илышыже молеммыже , тудын
  у , совет еҥыш савырнымыже мыланна раш коеш .
 рабфакыште Марина йӧршеш вашталтеш , илышыште шкенжын
  вержым муэш .  тудын вашталтмаште писатель коллективын
  рольжым поснак палемда .  эртыше илышыжым лончылен
  , Кугергина чумыр ончыкылыкшым у илыш дене кылдаш келша
  да партийышке пура .  рабфакым тунем пытарен , тудо
  мӧҥгӧ велыш паша ышташ толеш .
 " Ӱдырамаш корно "  роман кок книга гыч шога .  романын
  кокымшо книгаже Маринан тошто марийжым - торговой Ведатым
  - раскулачиватлымаште участвоватлымыж дене пыта .
 писатель романын кумшо книгажым возаш да тушто марий
  кундемыште коллективизаций жапым , Маринан пашажым
  , Сергейын образшым келгемден ончыкташ шонен , садлан
  очыни 1937 ийыште Москваште печатлалтше книгашке романын
  эпилогшо пурталтын огыл .
 романын  " Пиалан еш "  манын лӱмдымӧ эпилогшо 1936
  ийыште  " марий коммуна "  газетеш печатлалтын .  тыште
  Шабдар Маринан рвезе годсо келшыме Сергей таҥже дене
  ушнымыжым ончыкта .  Сергей  " Тумер "  колхозышто
  вуйлатышылан шога .  Марина ден Сергей ласкан малыше
  Эрик эргышт воктен эртыше илышыштым шарнат , ончыкыжат
  шемер калык дене ушнен , калык пиал верч кучедалаш
  мутым пуат .  кызыт савыктыме изданийышке пуртымо ты
  эпилог романлан тичмаш сыным пуа , авторын шонымыжым
  иктешла , утларак келгын почын ончыкта .
 " Ӱдырамаш корно "  роман сылнылык шотыштат марий литературышто
  ик эн ончыл радамыште шога .  жанр шот дене ончымаште
  тудым социально-психологический роман манаш лиеш .
   вет писатель тыште тӱҥ геройын - Марина Кугергинан
  - шӱм-чон илышыжым келгын лончыла , сӱретла , социальный
  илышын вашталтмыжлан кӧра тудын уш-акылже , койыш-шоктышыжо
  вияҥын да уэмын толмым мыланна ончыкта .  романын вес
  тӱҥ ойыртемже тыгай : тудо келге лиризм , ныжылге кумыл
  дене шыҥдаралтын .  автор герой-влакын шӱм-кыл шижмашыштым
  , кӧргӧ шонымашыштым тӱрлӧ сылнештарыме йӧн , образ-влак
  дене мондаш лийдымын почын пуа .  Шабдарын прозыжым
  лирический проза манаш гын , чынеш толеш .  тиде шотышто
  тудо руш кугу писатель Н . В . Гогольын традицийже дене
  моштен пайдаланен .
 писатель марий калыкын илыш-йӱлажым сай пален да чынжымак
  поэт семын сӱретлен .  мутлан , ӱдыр-рвезе-влакын умыр
  кеҥеж касым эртарымыштым поэмысе гай сӱретыште моктымо
  :  " рвезе тӱшкаште Сапан Миклайын гармоньжо йытмыжалтыш
  , тудым ӱдыркаче-влакын тӱшка мурышт руалтыш .  муро
  йӱк умыр тымыкыште мӱндырк шергылтеш : теве ял шеҥгек
  куэрлаш миен тӱкна , тушечын пасу покшел отышко лупшалтеш
  : теве корем серыш миен керылтеш да адак лопка олык
  мучко яндар эҥер вӱд гай тӧр йога ... "
 романыште шуко лирический отступлений уло .  тушто авторын
  илыш нерген , шке геройжо-влак нерген шӱм вургыжын
  шонымыжо шыҥдаралтын .  ава кумыл , тора корно , шочмо-кушмо
  мланде нерген лирический отступлений-влак кажне лудшо
  еҥын шӱмешыже эрелан кодыт .  шӱм вургыжмым , куаным
  але ойгым шыҥдараш писатель лирический отступленийыште
  тӱрлӧ йӧным - инверсийым , олицетворенийым , эпитет
  ден метафорым , риторический йодыш ден восклицанийым
  - кучылтеш .  писатель кумда совет элым , шочмо-кушмо
  кундемым алал кумылын йӧратен , тудлан моктеммурым
  ( гимным ) мурен :  " ай , чон куандарыше , кугу чодырам
  !  ай , шочмо-кушмо мотор элем !  чапле пагытым , моторым
  ужшашда улмаш , куандарыше эрык мурым толын жап колышташ
  !  революций куат писын тендан помыштат логалдыме илыш
  вийым ынде тарвата ...  элын тӱҥ озажлан - шемер калыклан
  - пундашдыме поянлыкдам почса те кумдан !
 завод-фабрика йӱк ден лӱшкӧ , кумда шем чодырам !  уждымо
  чевер пеледыш дене пелед , чапле шурным , тутло саскам
  кушто , шочмо мландем ! "
 романын йылмыжым ояр кеҥеж кечын тӱрлӧ тӱсын йылгыжын
  йогышо йогын вӱд дене таҥастараш лиеш .  писатель поснак
  шуко калык мут ден ойсавыртышым кучылтын , калык мут
  негызеш шкежат ятыр шулдыран мутым чоҥен .
 сылнымутан проза - поснак роман ден повесть - кеч-могай
  литературын тупрӱдыжӧ , вет тудо мемнан литературынан
  могай кӱкшытыштӧ улмыжым , воштончышышто гай ончыкта
  , совет калыкын коммунистический уш-акылже , эстетический
  идеалже кушмым сӱретла .  тылеч посна , сылнымутан
  прозышто мемнан калыкын , кызытсе айдеме тукымын илышыже
  , тӱрлӧ вияҥ толмо йыжыҥже сӱретлалтыт .  тунамак тудын
  сеҥымашыж ден ситыдымашыже раш палемдалтыт .
 пытартыш жапыште марий романын вияҥмаштыже у , йоҥгыдо
  корно палемдалтын .  тиде шотышто Н . Ильяковын  "
  Эдемвлӓ да ивлӓ "  , Тыныш Сыпын  " Анук акай "  ,
  В . Ивановын  " Тӱтан "  ден  " Арслан "  , А . Юзыкайнын
   " Кугызан вуй "  да  " Маска вынем "  , К . Исаковын
   " Марий шӱшпык "  , З . Каткован  " Кушто улат , пиалем
  ? "  , А . Тимофеевын  " Шем курныж "  романыштым поснак
  палемдыман .   нуно марий литературым чыла шотыштат
  - идей да тема , жанр да сылнылык шотышто - пойдареныт
  .  марий калыкын ожнысо да кызытсе илышыж гыч тӱрлӧ
  йыжыҥым сӱретлат , совет обществын вияҥмыж гыч лектын
  шогышо тӱрлӧ кӱлешан проблема-влакым нӧлталыт да келгынрак
  ончыкташ тыршат .  кызытсе марий сылнымутын вияҥ толмаштыже
  Шабдар Осыпын пайдале традицийжым умбакыже шуяш тыршымаш
  раш коеш ( В . Ивановын лирический повестьлаштыже ,
  З . Каткован  " Кушто улат , пиалем ? "  романыштыже
  , т .м . ) .  писательын мурпогыжо коммунизмым чоҥышо
  марий калыкын ушакылыштыже , шӱм-чоныштыжо эре илаш
  тӱҥалеш , тудын культурыжым пойдара , моло иза-шольо
  калык деке лишемда , ончыко ӱжеш .
 Семен Черных ,
 филологий наука кандидат .
 вуйлымаш
 первый книга
 семык                                         3
 тошто ӱмыл                                  16
 ӱдыр илыш                                   19
 ӱдырвуч мурымо годым                        28
 шинчаш коштмо жапыште                       36
 ӱарня                                      40
 шошым саска                                  47
 кумыл шупшде                                 51
 вате илыш                                    58
 пытартыш кылдыш                              71
 у корнышто                                   78
 кокымшо книга
 тоштым шарнымаш                              83
 мӧҥго                                      90
 студент-влак                                108
 тумерыште                                   115
 каникул годым                               124
 " тумна , тум-тум ... "                     142
 ончык кайымаште                             157
 Ленин ӱжеш                                165
 илыш йыжыҥ                                182
 тушманын пашаже                            193
 пашашке                                     203
 пиалан еш ( эпилог )                         215
 Шабдар Осыпын  " Ӱдырамаш корно "  романже .
 Семен Черных                              219
 школьный библиотека
 Шабдар Осып
 ( Шабдаров Иосиф Архипович )
 Ӱдырамаш корно .  роман .
 о
 школьная библиотека
 Шабдар Осып
 ( Иосиф Архипович Шабдаров )
 Доля женская .  роман .
 на марийском языке
 редактор Г . Г . Гадиатов .  художник В . В . Вагин .  художественный
  редактор В . В . Домбровский .  технический редактор
  З . И . Охотникова .  корректоры Е . Н . Антонова , Л . С
  . Соколова .
 сдано в набор 3 декабря 1974 г . Подписано к печати
  10 марта 1975 г . формат 84х108 1/39 .  физ . печ . л
  . 7 . ысл . печ . л . 11 ,76 .  учетно-изд . л . 11
  ,90 .  тираж 20000 .  заказ  но 5210 .  бумага типогр
  .   но 2 .  цена 44 коп .
 марийское книжное издательство , 424025 , г . Йошкар-Ола
  , ул .  Карла Маркса , 43 .
 марийская республиканская типография , 424700 , г .
  Йошкар-Ола , ул . Комсомольская , 112 .

